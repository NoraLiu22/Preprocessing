rolgngfksgsmgivkhcckycogbadaimkooelgzcdo length 5 90943 page 90943 <!DOCTYPE HTML PUBLIC "-//W3C//DTD HTML 4.01 Transitional//EN">
<html>
<head>
	<meta http-equiv="Content-Type" content="text/html; charset=utf-8">
	<title>Diogenis Laertius 4</title>
	<meta name="Description" content="">
	<meta name="Keywords" content="">
   <meta http-equiv="author" content="The Little Sailing">
	<link rel="StyleSheet" type="text/css" href="dl.css">
</head>

<body>

<p class=b>[<a href="dl.html">περιεχόμενα</a>]</p>
<h3>Διογένης Λαέρτιος</h3>
<h2>Βίοι καὶ γνῶμαι τῶν ἐν φιλοσοφίᾳ εὐδοκιμησάντων</h2>
<p align="center">[ed. H S Long, Oxford 1964]</p>
<h3>Βιβλίον Δ'</h3>

<div align="center">
<table cellpadding="20" border=0><tr valign=baseline><td>

<table cellpadding=0 cellspacing=0>

<tr valign="baseline"><td></td><td><p class=st><a name="speusippos"></a>ΣΠΕΥΣΙΠΠΟΣ</p></td></tr>
<tr valign="baseline"><td>1</td><td><p class=f>Τὰ μὲν περὶ Πλάτωνος τοσαῦτα ἦν ἐς τὸ δυνατὸν ἡμῖν συναγα-<br>
γεῖν, φιλοπόνως διειλήσασι τὰ λεγόμενα περὶ τἀνδρός. διεδέξατο<br>
δ' αὐτὸν Σπεύσιππος Εὐρυμέδοντος Ἀθηναῖος, τῶν μὲν δήμων<br>
Μυρρινούσιος, υἱὸς δὲ τῆς ἀδελφῆς αὐτοῦ Πωτώνης. καὶ ἐσχο-<br>
λάρχησεν ἔτη ὀκτώ, ἀρξάμενος ἀπὸ τῆς ὀγδόης καὶ ἑκατοστῆς<br>
Ὀλυμπιάδος· Χαρίτων τ' ἀγάλματ' ἀνέθηκεν ἐν τῷ μουσείῳ τῷ<br>
ὑπὸ Πλάτωνος ἐν Ἀκαδημείᾳ ἱδρυθέντι. καὶ ἔμεινε μὲν ἐπὶ τῶν<br>
αὐτῶν Πλάτωνι δογμάτων. οὐ μὴν τό γ' ἦθος διέμεινε τοιοῦτος·<br>
καὶ γὰρ ὀργίλος καὶ ἡδονῶν ἥττων ἦν. φασὶ γοῦν αὐτὸν ὑπὸ<br>
θυμοῦ τὸ κυνίδιον εἰς τὸ φρέαρ ῥῖψαι καὶ ὑφ' ἡδονῆς ἐλθεῖν εἰς<br>
Μακεδονίαν ἐπὶ τὸν Κασσάνδρου γάμον.</p></td></tr>
<tr valign="baseline"><td>2</td><td><p class=f>Ἐλέγοντο δὲ αὐτοῦ καὶ αἱ Πλάτωνος ἀκούειν μαθήτριαι,<br>
Λασθένειά τε ἡ Μαντινικὴ καὶ Ἀξιοθέα ἡ Φλιασία. ὅτε καὶ<br>
Διονύσιος πρὸς αὐτὸν γράφων τωθαστικῶς φησι· "καὶ ἐκ τῆς<br>
Ἀρκαδικῆς σου μαθητρίας ἔστι καταμαθεῖν τὴν σοφίαν. καὶ<br>
Πλάτων μὲν ἀτελεῖς φόρων τοὺς παρ' αὐτὸν φοιτῶντας ἐποίει·<br>
σὺ δὲ δασμολογεῖς καὶ παρ' ἑκόντων καὶ ἀκόντων λαμβάνεις."<br>
οὗτος πρῶτος, καθά φησι Διόδωρος ἐν Ἀπομνημονευμάτων<br>
πρώτῳ, ἐν τοῖς μαθήμασιν ἐθεάσατο τὸ κοινὸν καὶ συνῳκείωσε<br>
καθ' ὅσον ἦν δυνατὸν ἀλλήλοις (Test. 4 Lang)· καὶ πρῶτος παρὰ<br>
Ἰσοκράτους τὰ καλούμενα ἀπόρρητα ἐξήνεγκεν, ὥς φησι Καινεύς</p></td></tr>
<tr valign="baseline"><td>3</td><td>(FGrH 338 F 18). καὶ πρῶτος εὗρεν ᾧ τὰ φορμία τῶν φρυγάνων<br>
εὔογκα ποιοῦσιν.<br>
<p class=f>Ἤδη δὲ ὑπὸ παραλύσεως καὶ τὸ σῶμα διέφθαρτο, καὶ πρὸς<br>
Ξενοκράτην διεπέμπετο παρακαλῶν αὐτὸν ἐλθεῖν καὶ τὴν σχολὴν<br>
διαδέξασθαι. φασὶ δὲ αὐτὸν ἐπ' ἀμαξίου φερόμενον εἰς τὴν<br>
Ἀκαδήμειαν συναντῆσαι Διογένει καὶ Χαῖρε εἰπεῖν· τὸν δὲ φάναι,<br>
"ἀλλὰ μὴ σύ γε, ὅστις ὑπομένεις ζῆν τοιοῦτος ὤν." καὶ τέλος<br>
ὑπὸ ἀθυμίας ἑκὼν τὸν βίον μετήλλαξε γηραιὸς ὤν. καὶ ἔστιν<br>
ἡμῶν εἰς αὐτόν (A. Pal. vii. 101)·</p>
<p class=m6>ἀλλ' εἰ μὴ Σπεύσιππον ἐμάνθανον ὧδε θανεῖσθαι,</p>
<p class=m9>οὐκ ἂν ἔπεισέ μέ τις τόδε λέξαι,</p>
<p class=m6>ὡς ἦν οὐχὶ Πλάτωνι πρὸς αἵματος· οὐ γὰρ ἀθυμῶν</p>
<p class=m9>κάτθανεν ἂν διά τι σφόδρα μικρόν.</p></td></tr>
<tr valign="baseline"><td>4</td><td><p class=f>Πλούταρχος δέ φησιν ἐν τῷ Λυσάνδρου βίῳ καὶ Σύλλα φθειρσὶν<br>
ἐκζέσαι αὐτόν. ἦν δὲ καὶ τὸ σῶμα διακεχυμένος, ὥς φησι<br>
Τιμόθεος ἐν τῷ Περὶ βίων (FHG iv. 523). οὗτος, φησί, πρὸς τὸν<br>
ἐρῶντα πλούσιον ἀμόρφου ἔφη, "τί δέ σοι δεῖ τούτου; ἐγὼ γάρ σοι<br>
δέκα ταλάντων εὐμορφοτέραν εὑρήσω."<br>
&nbsp;&nbsp;&nbsp;Καταλέλοιπε δὲ πάμπλειστα ὑπομνήματα καὶ διαλόγους πλείο-<br>
νας, ἐν οἷς καὶ</p>
<p class=m6>Ἀρίστιππον τὸν Κυρηναῖον,<br>
Περὶ πλούτου αʹ,<br>
Περὶ ἡδονῆς αʹ,<br>
Περὶ δικαιοσύνης αʹ,<br>
Περὶ φιλοσοφίας αʹ,<br>
Περὶ φιλίας αʹ,<br>
Περὶ θεῶν αʹ,<br>
Φιλόσοφος αʹ,<br>
Πρὸς Κέφαλον αʹ,<br>
Κέφαλος αʹ,<br>
Κλεινόμαχος ἢ Λυσίας αʹ,<br>
Πολίτης αʹ,<br>
Περὶ ψυχῆς αʹ,</p></td></tr>
<tr valign="baseline"><td>5</td><td><p class=m6>Πρὸς Γρύλλον αʹ,<br>
 [Ἀρίστιππος αʹ,]<br>
Τεχνῶν ἔλεγχος αʹ,<br>
Ὑπομνηματικοὶ διάλογοι,<br>
Τεχνικὸν αʹ,<br>
Διάλογοι τῶν περὶ τὴν πραγματείαν ὁμοίων αʹ βʹ γʹ δʹ εʹ Ϛʹ<br>
ζʹ ηʹ θʹ ιʹ,<br>
Διαιρέσεις καὶ πρὸς τὰ ὅμοια ὑποθέσεις,<br>
Περὶ γενῶν καὶ εἰδῶν παραδειγμάτων,<br>
Πρὸς τὸν Ἀμάρτυρον,<br>
Πλάτωνος ἐγκώμιον,<br>
Ἐπιστολαὶ πρὸς Δίωνα, Διονύσιον, Φίλιππον,<br>
Περὶ νομοθεσίας,<br>
Μαθηματικός,<br>
Μανδρόβολος,<br>
Λυσίας,<br>
Ὅροι,<br>
Τάξεις ὑπομνημάτων.</p>
&nbsp;&nbsp;&nbsp;Στίχοι Μκβʹ ͵δοεʹ. πρὸς τοῦτον γράφει καὶ Τιμωνίδης τὰς<br>
ἱστορίας (FGrH 561 T 3b), ἐν αἷς κατέταξε τὰς πράξεις Δίωνός<br>
τε καὶ Βίωνος. φησὶ δὲ καὶ Φαβωρῖνος ἐν δευτέρῳ Ἀπομνημονευ-<br>
μάτων (FHG iii. 579) ὡς Ἀριστοτέλης αὐτοῦ τὰ βιβλία τριῶν<br>
ταλάντων ὠνήσατο.<br>
&nbsp;&nbsp;&nbsp;Γέγονε Σπεύσιππος καὶ ἕτερος, ἰατρὸς Ἡροφίλειος Ἀλεξαν-<br>
δρεύς.<br></td></tr>
<tr valign="baseline"><td></td><td><p class=st><a name="ksenokratis"></a>ΞΕΝΟΚΡΑΤΗΣ</p></td></tr>
<tr valign="baseline"><td>6</td><td><p class=f>Ξενοκράτης Ἀγαθήνορος Χαλκηδόνιος· οὗτος ἐκ νέου Πλάτωνος<br>
ἤκουσεν, ἀλλὰ καὶ εἰς Σικελίαν αὐτῷ συναπεδήμησεν. ἦν δὲ τὴν<br>
φύσιν νωθρός, ὥστε λέγειν τὸν Πλάτωνα συγκρίνοντα αὐτὸν<br>
Ἀριστοτέλει, "τῷ μὲν μύωπος δεῖ, τῷ δὲ χαλινοῦ·" καὶ "ἐφ'<br>
οἷον ἵππον οἷον ὄνον ἀλείφω." σεμνὸς δὲ τά τ' ἄλλα Ξενοκράτης<br>
καὶ σκυθρωπὸς ἀεί, ὥστε αὐτῷ λέγειν συνεχὲς τὸν Πλάτωνα,<br>
"Ξενόκρατες, θῦε ταῖς Χάρισι." διῆγέ τ' ἐν Ἀκαδημείᾳ τὰ<br>
πλεῖστα· καὶ εἴ ποτε μέλλοι ἐς ἄστυ ἀνιέναι, φασὶ τοὺς θορυβώ-</p></td></tr>
<tr valign="baseline"><td>7</td><td>δεις πάντας καὶ προυνίκους ὑποστέλλειν αὐτοῦ τῇ παρόδῳ. καί<br>
ποτε καὶ Φρύνην τὴν ἑταίραν ἐθελῆσαι πειρᾶσαι αὐτόν, καὶ δῆθεν<br>
διωκομένην ὑπό τινων καταφυγεῖν εἰς τὸ οἰκίδιον. τὸν δὲ ἕνεκα<br>
τοῦ ἀνθρωπίνου εἰσδέξασθαι, καὶ ἑνὸς ὄντος κλινιδίου δεομένῃ<br>
μεταδοῦναι τῆς κατακλίσεως· καὶ τέλος πολλὰ ἐκλιπαροῦσαν<br>
ἄπρακτον ἀναστῆναι. λέγειν τε πρὸς τοὺς πυνθανομένους ὡς οὐκ<br>
ἀπ' ἀνδρός, ἀλλ' ἀπ' ἀνδριάντος ἀνασταίη. ἔνιοι δὲ Λαΐδα φασὶ<br>
παρακατακλῖναι αὐτῷ τοὺς μαθητάς· τὸν δὲ οὕτως εἶναι ἐγκρατῆ<br>
ὥστε καὶ τομὰς καὶ καύσεις πολλάκις ὑπομεῖναι περὶ τὸ αἰδοῖον.<br>
ἦν δὲ καὶ ἀξιόπιστος σφόδρα, ὥστε μὴ ἐξὸν ἀνώμοτον μαρτυρεῖν,<br></td></tr>
<tr valign="baseline"><td>8</td><td>τούτῳ μόνῳ συνεχώρουν Ἀθηναῖοι. καὶ δὴ καὶ αὐταρκέστατος ἦν.<br>
Ἀλεξάνδρου γοῦν συχνὸν ἀργύριον ἀποστείλαντος αὐτῷ, τρισχιλίας<br>
Ἀττικὰς ἀφελὼν τὸ λοιπὸν ἀπέπεμψεν εἰπὼν ἐκείνῳ πλειόνων<br>
δεῖν πλείονας τρέφοντι. ἀλλὰ καὶ &lt;τὸ&gt; ὑπ' Ἀντιπάτρου πεμφθὲν<br>
μὴ προσέσθαι, ὥς φησι Μυρωνιανὸς ἐν Ὁμοίοις (FHG iv. 454<br>
sq.). καὶ χρυσῷ στεφάνῳ τιμηθέντα ἐπάθλῳ πολυποσίας τοῖς<br>
Χουσὶ παρὰ Διονυσίῳ ἐξιόντα θεῖναι πρὸς τὸν ἱδρυμένον Ἑρμῆν,<br>
ἔνθαπερ τιθέναι καὶ τοὺς ἀνθινοὺς εἰώθει. λόγος δὲ αὐτὸν μετὰ<br>
καὶ ἄλλων πεμφθῆναι πρεσβευτὴν πρὸς Φίλιππον· καὶ τοὺς μὲν<br>
δώροις μαλθασσομένους καὶ εἰς τὰς κλήσεις συνιέναι καὶ τῷ<br>
Φιλίππῳ λαλεῖν· τὸν δὲ μηδέτερον τούτων ποιεῖν. οὔτε γὰρ ὁ<br></td></tr>
<tr valign="baseline"><td>9</td><td>Φίλιππος αὐτὸν προσίετο διὰ τοῦτο. ὅθεν ἐλθόντας τοὺς πρέσβεις<br>
εἰς τὰς Ἀθήνας φάσκειν ὡς μάτην αὐτοῖς Ξενοκράτης συνεληλύθοι·<br>
καὶ τοὺς ἑτοίμους εἶναι ζημιοῦν αὐτόν. μαθόντας δὲ παρ' αὐτοῦ<br>
ὡς νῦν καὶ μᾶλλον φροντιστέον εἴη τῆς πόλεως αὐτοῖς (τοὺς μὲν<br>
γὰρ ᾔδει δωροδοκήσαντας ὁ Φίλιππος, ἐμὲ δὲ μηδενὶ λόγῳ ὑπαξό-<br>
μενος) φασὶ διπλασίως αὐτὸν τιμῆσαι. καὶ τὸν Φίλιππον δὲ λέγειν<br>
ὕστερον ὡς μόνος εἴη Ξενοκράτης τῶν πρὸς αὐτὸν ἀφιγμένων<br>
ἀδωροδόκητος. ἀλλὰ καὶ πρεσβεύων πρὸς Ἀντίπατρον περὶ αἰ-<br>
χμαλώτων Ἀθηναίων κατὰ τὸν Λαμιακὸν πόλεμον, καὶ κληθεὶς<br>
ἐπὶ δεῖπνον πρὸς αὐτὸν προηνέγκατο ταυτί (Od. κ 383-5)·<br>
<p class=m9>ὦ Κίρκη, τίς γάρ κεν ἀνήρ, ὃς ἐναίσιμος εἴη,<br>
πρὶν τλαίη πάσσασθαι ἐδητύος ἠδὲ ποτῆτος<br>
πρὶν λύσασθ' ἑτάρους καὶ ἐν ὀφθαλμοῖσιν ἰδέσθαι;</p>
καὶ τὸν ἀποδεξάμενον τὴν εὐστοχίαν εὐθὺς ἀνεῖναι.<br></td></tr>
<tr valign="baseline"><td>10</td><td><p class=f>Στρουθίου δέ ποτε διωκομένου ὑπὸ ἱέρακος καὶ εἰσπηδήσαντος<br>
εἰς τοὺς κόλπους αὐτοῦ, καταψήσας μεθῆκεν, εἰπὼν τὸν ἱκέτην<br>
δεῖν μὴ ἐκδιδόναι. σκωπτόμενος ὑπὸ Βίωνος οὐκ ἔφη αὐτῷ<br>
ἀποκρινεῖσθαι· μηδὲ γὰρ τὴν τραγῳδίαν ὑπὸ τῆς κωμῳδίας<br>
σκωπτομένην ἀποκρίσεως ἀξιοῦν. πρός τε τὸν μήτε μουσικὴν<br>
μήτε γεωμετρικὴν μήτε ἀστρονομίαν μεμαθηκότα, βουλόμενον<br>
δὲ παρ' αὐτὸν φοιτᾶν, "πορεύου," ἔφη· λαβὰς γὰρ οὐκ ἔχεις<br>
φιλοσοφίας." οἱ δὲ τοῦτό φασιν εἰπεῖν, "παρ' ἐμοὶ γὰρ πόκος οὐ<br>
κνάπτεται."</p></td></tr>
<tr valign="baseline"><td>11</td><td><p class=f>Εἰπόντος δὲ Διονυσίου πρὸς Πλάτωνα ὡς ἀφαιρήσει τις αὐτοῦ<br>
τὸν τράχηλον, παρὼν οὗτος καὶ δείξας τὸν ἴδιον, "οὐκ ἄν γε,"<br>
ἔφη, "τὶς πρότερον τούτου." φασὶ καὶ Ἀντιπάτρου ποτὲ ἐλθόντος<br>
εἰς Ἀθήνας καὶ ἀσπασαμένου αὐτόν, μὴ πρότερον ἀντιπροσ-<br>
αγορεῦσαι πρὶν ἢ τὸν λόγον ὃν ἔλεγε διαπεράνασθαι. ἀτυφότατος<br>
δὲ ὢν πολλάκις τῆς ἡμέρας ἑαυτῷ ἐμελέτα, καὶ ὥραν μίαν, φασίν,<br>
ἀπένεμε σιωπῇ.<br>
&nbsp;&nbsp;&nbsp;Καὶ πλεῖστα ὅσα καταλέλοιπε συγγράμματα καὶ ἔπη καὶ<br>
παραινέσεις, ἅ ἐστι ταῦτα·</p>
<p class=m6>Περὶ φύσεως αʹ βʹ γʹ δʹ εʹ Ϛʹ,<br>
Περὶ σοφίας Ϛʹ,<br>
Περὶ πλούτου αʹ,<br>
Ἀρκὰς αʹ,<br>
Περὶ τοῦ ἀορίστου αʹ,</p></td></tr>
<tr valign="baseline"><td>12</td><td><p class=m6>Περὶ τοῦ παιδίου αʹ,<br>
Περὶ ἐγκρατείας αʹ,<br>
Περὶ τοῦ ὠφελίμου αʹ,<br>
Περὶ τοῦ ἐλευθέρου αʹ,<br>
Περὶ θανάτου αʹ,<br>
Περὶ ἑκουσίου αʹ,<br>
Περὶ φιλίας αʹ βʹ,<br>
Περὶ ἐπιεικείας αʹ,<br>
Περὶ τοῦ ἐναντίου αʹ βʹ,<br>
Περὶ εὐδαιμονίας αʹ βʹ,<br>
Περὶ τοῦ γράφειν αʹ,<br>
Περὶ μνήμης αʹ,<br>
Περὶ τοῦ ψεύδους αʹ,<br>
Καλλικλῆς αʹ,<br>
Περὶ φρονήσεως αʹ βʹ,<br>
Οἰκονομικὸς αʹ,<br>
Περὶ σωφροσύνης αʹ,<br>
Περὶ δυνάμεως νόμου αʹ,<br>
Περὶ πολιτείας αʹ,<br>
Περὶ ὁσιότητος αʹ,<br>
Ὅτι παραδοτὴ ἡ ἀρετὴ αʹ,<br>
Περὶ τοῦ ὄντος αʹ,<br>
Περὶ εἱμαρμένης αʹ,<br>
Περὶ παθῶν αʹ,<br>
Περὶ βίων αʹ,<br>
Περὶ ὁμονοίας αʹ,<br>
Περὶ μαθητῶν αʹ βʹ,<br>
Περὶ δικαιοσύνης αʹ,<br>
Περὶ ἀρετῆς αʹ βʹ,<br>
Περὶ εἰδῶν αʹ,<br>
Περὶ ἡδονῆς αʹ βʹ,<br>
Περὶ βίου αʹ,<br>
Περὶ ἀνδρείας αʹ,<br>
Περὶ τοῦ ἑνὸς αʹ,<br>
Περὶ ἰδεῶν αʹ,</p></td></tr>
<tr valign="baseline"><td>13</td><td><p class=m6>Περὶ τέχνης αʹ,<br>
Περὶ θεῶν αʹ βʹ,<br>
Περὶ ψυχῆς αʹ βʹ,<br>
Περὶ ἐπιστήμης αʹ,<br>
Πολιτικὸς αʹ,<br>
Περὶ ἐπιστημοσύνης αʹ,<br>
Περὶ φιλοσοφίας αʹ,<br>
Περὶ τῶν Παρμενίδου αʹ,<br>
Ἀρχέδημος ἢ περὶ δικαιοσύνης αʹ,<br>
Περὶ τἀγαθοῦ αʹ,<br>
Τῶν περὶ τὴν διάνοιαν αʹ βʹ γʹ δʹ εʹ Ϛʹ ζʹ ηʹ,<br>
Λύσις τῶν περὶ τοὺς λόγους ιʹ,<br>
Φυσικῆς ἀκροάσεως αʹ βʹ γʹ δʹ εʹ Ϛʹ,<br>
Κεφάλαιον αʹ,<br>
Περὶ γενῶν καὶ εἰδῶν αʹ,<br>
Πυθαγόρεια αʹ,<br>
Λύσεις αʹ βʹ,<br>
Διαιρέσεις ηʹ,<br>
Θέσεων βιβλία κʹ, &lt;στίχοι μύριοι&gt; γʹ,<br>
Τῆς περὶ τὸ διαλέγεσθαι πραγματείας βιβλία ιδʹ, &lt;στίχοι</p>
<p class=m9>μύριοι&gt; αʹ ͵βψμʹ,</p>
<p class=m6>Μετὰ τοῦτο βιβλία ιεʹ καὶ ἄλλα βιβλία ιϚʹ περὶ μαθημάτων</p>
<p class=m9>τῶν περὶ τὴν λέξιν,</p>
<p class=m6>Λογιστικῶν βιβλία θʹ,<br>
Τῶν περὶ τὰ μαθήματα βιβλία Ϛʹ,<br>
Τῶν περὶ τὴν διάνοιαν ἄλλα βιβλία δύο,<br>
Περὶ γεωμετρῶν βιβλία εʹ,<br>
Ὑπομνημάτων αʹ,<br>
Ἐναντίων αʹ,<br>
Περὶ ἀριθμῶν αʹ,<br>
Ἀριθμῶν θεωρία αʹ,<br>
Περὶ διαστημάτων αʹ,<br>
Τῶν περὶ ἀστρολογίαν Ϛʹ,</p></td></tr>
<tr valign="baseline"><td>14</td><td><p class=m6>Στοιχεῖα πρὸς Ἀλέξανδρον περὶ βασιλείας δʹ,<br>
Πρὸς Ἀρρύβαν,<br>
Πρὸς Ἡφαιστίωνα,<br>
Περὶ γεωμετρίας αʹ βʹ,</p>
<p class=m9>Στίχοι &lt;μύριοι&gt; κβʹ ͵δσλθʹ.</p>
<p class=f>Ἀθηναῖοι δ' ὅμως αὐτὸν ὄντα τοιοῦτον ἐπίπρασκόν ποτε, τὸ<br>
μετοίκιον ἀτονοῦντα θεῖναι. καὶ αὐτὸν ὠνεῖται Δημήτριος ὁ<br>
Φαληρεὺς καὶ ἑκάτερον ἀποκατέστησε· Ξενοκράτει μὲν τὴν ἐλευ-<br>
θερίαν, Ἀθηναίοις δὲ τὸ μετοίκιον. τοῦτό φησι Μυρωνιανὸς ὁ<br>
Ἀμαστριανὸς ἐν τῷ πρώτῳ τῶν Ἱστορικῶν ὁμοίων κεφαλαίων<br>
(FHG iv. 455). διεδέξατο δὲ Σπεύσιππον καὶ ἀφηγήσατο τῆς<br>
σχολῆς πέντε καὶ εἴκοσιν ἔτη ἐπὶ Λυσιμαχίδου ἀρξάμενος κατὰ τὸ<br>
δεύτερον ἔτος τῆς δεκάτης καὶ ἑκατοστῆς Ὀλυμπιάδος. ἐτελεύτα<br>
δὲ νυκτὸς λεκάνῃ προσπταίσας, ἔτος ἤδη γεγονὼς δεύτερον καὶ</p></td></tr>
<tr valign="baseline"><td>15</td><td>ὀγδοηκοστόν. φαμὲν δὲ καὶ εἰς τοῦτον οὑτωσί (A. Pal. vii. 102)·<br>
<p class=m9>χαλκῇ προσκόψας λεκάνῃ ποτὲ καὶ τὸ μέτωπον</p>
<p class=m12>πλήξας ἴαχεν ὦ σύντονον, εἶτ' ἔθανεν,<br>
ὁ πάντα πάντη Ξενοκράτης ἀνὴρ γεγώς.</p>
<p class=f>Γεγόνασι δὲ καὶ ἄλλοι Ξενοκράτεις πέντε· ὅ τε τακτικὸς<br>
ἀρχαῖος σφόδρα καὶ ὁ συγγενὴς ἅμα καὶ πολίτης τῷ προειρη-<br>
μένῳ φιλοσόφῳ· φέρεται δὲ αὐτοῦ λόγος Ἀρσινοητικός, γεγραμ-<br>
μένος περὶ Ἀρσινόης ἀποθανούσης. τέταρτος φιλόσοφος, ἐλεγείαν<br>
γεγραφὼς οὐκ ἐπιτυχῶς. ἴδιον δέ· ποιηταὶ μὲν γὰρ ἐπιβαλλό-<br>
μενοι πεζογραφεῖν ἐπιτυγχάνουσι· πεζογράφοι δὲ ἐπιτιθέμενοι<br>
ποιητικῇ πταίουσι· τῷ δῆλον τὸ μὲν φύσεως εἶναι, τὸ δὲ τέχνης<br>
ἔργον. πέμπτος ἀνδριαντοποιός· ἕκτος ᾄσματα γεγραφώς, ὥς<br>
φησιν Ἀριστόξενος (Wehrli ii, fg. 126).<br></td></tr>
<tr valign="baseline"><td><br></td></tr>
<tr valign="baseline"><td></td><td><p class=st><a name="polemon"></a>ΠΟΛΕΜΩΝ</p></td></tr>
<tr valign="baseline"><td>16</td><td><p class=f>Πολέμων Φιλοστράτου μὲν ἦν υἱός, Ἀθηναῖος τῶν δήμων<br>
Οἴηθεν. νέος δ' ὢν ἀκόλαστός τε καὶ διακεχυμένος ἦν οὕτως<br>
ὥστε καὶ περιφέρειν ἀργύριον πρὸς τὰς ἑτοίμους λύσεις τῶν<br>
ἐπιθυμιῶν· ἀλλὰ καὶ ἐν τοῖς στενωποῖς διέκρυπτεν. καὶ ἐν<br>
Ἀκαδημείᾳ πρὸς κίονί τινι τριώβολον εὑρέθη προσπεπλασμένον<br>
αὐτοῦ διὰ [τὴν] ὁμοίαν τῇ προειρημένῃ πρόφασιν. καί ποτε<br>
συνθέμενος τοῖς νέοις μεθύων καὶ ἐστεφανωμένος εἰς τὴν Ξενο-<br>
κράτους ᾖξε σχολήν· ὁ δὲ οὐδὲν διατραπεὶς εἶρε τὸν λόγον ὁμοίως·<br>
ἦν δὲ περὶ σωφροσύνης. ἀκούων δὴ τὸ μειράκιον κατ' ὀλίγον<br>
ἐθηράθη καὶ οὕτως ἐγένετο φιλόπονος ὡς ὑπερβάλλεσθαι τοὺς<br>
ἄλλους καὶ αὐτὸν διαδέξασθαι τὴν σχολήν, ἀρξάμενον ἀπὸ τῆς<br>
ἕκτης καὶ δεκάτης καὶ ἑκατοστῆς Ὀλυμπιάδος.</p></td></tr>
<tr valign="baseline"><td>17</td><td><p class=f>Φησὶ δὲ Ἀντίγονος ὁ Καρύστιος ἐν τοῖς Βίοις (Wil. Ant. v.<br>
Kar., p. 63) τὸν πατέρα αὐτοῦ πρῶτόν τε εἶναι τῶν πολιτῶν καὶ<br>
ἁρματοτροφῆσαι. φυγεῖν δὲ τὸν Πολέμωνα καὶ δίκην κακώσεως<br>
ὑπὸ τῆς γυναικός, ὡς μειρακίοις συνόντα. τοσοῦτον δὲ ἐπιτεῖναι<br>
τὸ ἦθος ἀρξάμενον φιλοσοφεῖν, ὥστ' ἐπὶ ταὐτοῦ σχήματος τῆς<br>
μορφῆς πάντοτε μένειν. ἀλλὰ καὶ τὴν φωνὴν ἀναλλοίωτος ἦν· διὸ<br>
καὶ θηραθῆναι Κράντορα ὑπ' αὐτοῦ. κυνὸς γοῦν λυττῶντος [καὶ]<br>
τὴν ἰγνύαν διασπάσαντος μόνον μὴ ὠχριᾶσαι· καὶ ταραχῆς γενο-<br>
μένης ἐπὶ τῆς πόλεως πυθόμενον τὸ γινόμενον ἄτρεπτον μεῖναι.</p></td></tr>
<tr valign="baseline"><td>18</td><td>ἔν τε τοῖς θεάτροις ἀσυμπαθέστατος ἦν. Νικοστράτου γοῦν ποτε<br>
τοῦ ἐπικαλουμένου Κλυταιμνήστρα ἀναγινώσκοντός τι τοῦ ποιη-<br>
τοῦ αὐτῷ τε καὶ Κράτητι, τὸν μὲν συνδιατίθεσθαι, τὸν δ' ἴσα καὶ<br>
μὴ ἀκοῦσαι. καὶ ὅλως ἦν τοιοῦτος οἷόν φησι Μελάνθιος ὁ<br>
ζωγράφος ἐν τοῖς Περὶ ζωγραφικῆς (FHG iv. 445)· φησὶ γὰρ<br>
δεῖν αὐθάδειάν τινα καὶ ξηρότητα τοῖς ἔργοις ἐπιτρέχειν, ὁμοίως<br>
δὲ κἀν τοῖς ἤθεσιν. ἔφασκε δὲ ὁ Πολέμων δεῖν ἐν τοῖς πράγμασι<br>
γυμνάζεσθαι καὶ μὴ ἐν τοῖς διαλεκτικοῖς θεωρήμασι, καθάπερ<br>
ἁρμονικόν τι τέχνιον καταπιόντα καὶ μὴ μελετήσαντα, ὡς κατὰ<br>
μὲν τὴν ἐρώτησιν θαυμάζεσθαι, κατὰ δὲ τὴν διάθεσιν ἑαυτοῖς<br>
μάχεσθαι.<br>
&nbsp;&nbsp;&nbsp;Ἦν οὖν ἀστεῖός τις καὶ γενναῖος, παρῃτημένος ἅ φησιν<br>
Ἀριστοφάνης (Kock i. 423) περὶ Εὐριπίδου, "ὀξωτὰ καὶ σιλ-<br></td></tr>
<tr valign="baseline"><td>19</td><td>φιωτά·" ἅπερ, ὡς αὐτός φησι,<br>
<p class=m12>καταπυγοσύνη ταῦτ' ἐστὶ πρὸς κρέας μέγα.</p>
ἀλλὰ μὴν οὐδὲ καθίζων ἔλεγε πρὸς τὰς θέσεις, φασί, περιπατῶν<br>
δὲ ἐπεχείρει. διὰ δὴ οὖν τὸ φιλογενναῖον ἐτιμᾶτο ἐν τῇ πόλει.<br>
οὐ μὴν ἀλλὰ καὶ ἐκπεπατηκὼς ἦν διατρίβων ἐν τῷ κήπῳ, παρ'<br>
ὃν οἱ μαθηταὶ μικρὰ καλύβια ποιησάμενοι κατῴκουν πλησίον τοῦ<br>
μουσείου καὶ τῆς ἐξέδρας. ἐῴκει δὴ ὁ Πολέμων κατὰ πάντα<br>
ἐζηλωκέναι τὸν Ξενοκράτην· καὶ ἐρασθῆναι αὐτοῦ φησιν Ἀρίστιπ-<br>
πος ἐν τῷ τετάρτῳ Περὶ παλαιᾶς τρυφῆς (FHG ii. 79). ἀεὶ γοῦν<br>
ἐμέμνητο ὁ Πολέμων αὐτοῦ, τήν τ' ἀκακίαν καὶ τὸν αὐχμὸν<br></td></tr>
<tr valign="baseline"><td>20</td><td>ἐνεδέδυτο τἀνδρὸς καὶ τὸ βάρος οἱονεὶ Δώριός τις οἰκονομία. ἦν<br>
δὲ καὶ φιλοσοφοκλῆς, καὶ μάλιστα ἐν ἐκείνοις ὅπου κατὰ τὸν<br>
κωμικὸν τὰ ποιήματα αὐτῷ<br>
<p class=m12>κύων τις ἐδόκει συμποιεῖν Μολοττικός,</p>
καὶ ἔνθα ἦν κατὰ τὸν Φρύνιχον (Kock i. 387)<br>
<p class=m12>οὐ γλύξις οὐδ' ὑπόχυτος, ἀλλὰ Πράμνιος.</p>
ἔλεγεν οὖν τὸν μὲν Ὅμηρον ἐπικὸν εἶναι Σοφοκλέα, τὸν δὲ<br>
Σοφοκλέα Ὅμηρον τραγικόν.<br>
&nbsp;&nbsp;&nbsp;Ἐτελεύτησε δὲ γηραιὸς ἤδη ὑπὸ φθίσεως, ἱκανὰ συγγράμματα<br>
καταλιπών. καὶ ἔστιν ἡμῶν εἰς αὐτόν (App. Anth. ii. 380)·<br>
<p class=m6>οὐκ ἀΐεις; Πολέμωνα κεκεύθαμεν, ὃν θέτο τῇδε</p>
<p class=m9>ἀρρωστίη, τὸ δεινὸν ἀνθρώποις πάθος.</p>
<p class=m6>οὐ μᾶλλον Πολέμωνα, τὸ σῶμα δέ· τοῦτο γὰρ αὐτὸς</p>
<p class=m9>βαίνων ἐς ἄστρα διάβορον θῆκεν χαμαί.</p></td></tr>
<tr valign="baseline"><td><br></td></tr>
<tr valign="baseline"><td></td><td><p class=st><a name="kratis"></a>ΚΡΑΤΗΣ</p></td></tr>
<tr valign="baseline"><td>21</td><td><p class=f>Κράτης πατρὸς μὲν ἦν Ἀντιγένους &lt;Ἀθηναῖος&gt;, Θριάσιος δὲ<br>
τῶν δήμων, ἀκροατὴς ἅμα καὶ ἐρώμενος Πολέμωνος· ἀλλὰ καὶ<br>
διεδέξατο τὴν σχολὴν αὐτοῦ. καὶ οὕτως ἀλλήλω ἐφιλείτην ὥστε<br>
καὶ ζῶντε οὐ μόνον τῶν αὐτῶν ἤστην ἐπιτηδευμάτων, ἀλλὰ καὶ<br>
μέχρι σχεδὸν ἀναπνοῆς ἐξωμοιώσθην ἀλλήλοιν καὶ θανόντε τῆς<br>
αὐτῆς ταφῆς ἐκοινωνείτην. ὅθεν Ἀνταγόρας εἰς ἄμφω τοῦτον<br>
ἐποίησε τὸν τρόπον (A. Pal. vii. 103)·</p>
<p class=m9>μνήματι τῷδε Κράτητα θεουδέα καὶ Πολέμωνα</p>
<p class=m12>ἔννεπε κρύπτεσθαι, ξεῖνε, παρερχόμενος,</p>
<p class=m9>ἄνδρας ὁμοφροσύνῃ μεγαλήτορας, ὧν ἄπο μῦθος</p>
<p class=m12>ἱερὸς ἤϊσσεν δαιμονίου στόματος,</p>
<p class=m9>καὶ βίοτος καθαρὸς σοφίας ἐπὶ θεῖον ἐκόσμει</p>
<p class=m12>αἰῶν' ἀστρέπτοις δόγμασι πειθόμενος.</p></td></tr>
<tr valign="baseline"><td>22</td><td>ἔνθεν καὶ Ἀρκεσίλαον μετελθόντα παρὰ Θεοφράστου πρὸς αὐτοὺς<br>
λέγειν ὡς εἶεν θεοί τινες ἢ λείψανα τῶν ἐκ τοῦ χρυσοῦ γένους.<br>
καὶ γὰρ ἤστην οὐ φιλοδημώδει· ἀλλ' οἷον Διονυσόδωρόν ποτέ φασι<br>
τὸν αὐλητὴν εἰπεῖν, σεμνυνόμενον ἐπὶ τῷ μηδένα τῶν κρουμάτων<br>
αὐτοῦ μήτ' ἐπὶ τριήρους μήτ' ἐπὶ κρήνης ἀκηκοέναι, καθάπερ<br>
Ἰσμηνίου. συσσίτιον δέ φησιν αὐτῷ ὁ Ἀντίγονος (Wil., Ant. v.<br>
Kar., p. 67) εἶναι παρὰ Κράντορι, ὁμονόως συμβιούντων τούτων<br>
τε καὶ Ἀρκεσιλάου. τὴν δὲ οἴκησιν Ἀρκεσίλαον μὲν ἔχειν μετὰ<br>
Κράντορος, Πολέμωνα δὲ σὺν Κράτητι μετὰ Λυσικλέους τινὸς<br>
τῶν πολιτῶν. ἦν δέ, φησίν, ἐρώμενος Κράτης μέν, ὡς προείρηται,<br>
Πολέμωνος· Ἀρκεσίλαος δὲ Κράντορος.<br></td></tr>
<tr valign="baseline"><td>23</td><td><p class=f>Τελευτῶν δὴ ὁ Κράτης &lt;κατὰ τὸ † ἔτος τῆς ηʹ καὶ κʹ καὶ ρʹ<br>
Ὀλυμπιάδος&gt;, καθά φησιν Ἀπολλόδωρος ἐν τρίτῳ Χρονικῶν<br>
(FGrH 244 F 14), ἀπέλιπε βιβλία τὰ μὲν φιλοσοφούμενα, τὰ δὲ<br>
περὶ κωμῳδίας, τὰ δὲ λόγους δημηγορικοὺς καὶ πρεσβευτικούς.<br>
ἀλλὰ καὶ μαθητὰς ἐλλογίμους· ὧν Ἀρκεσίλαον περὶ οὗ λέξομεν<br>
-διήκουσε γὰρ καὶ τούτου-καὶ Βίωνα τὸν Βορυσθενίτην ὕστερον<br>
δὲ Θεοδώρειον ἀπὸ τῆς αἱρέσεως ἐπικαλούμενον, περὶ οὗ καὶ<br>
αὐτοῦ λέξομεν ἐχομένως Ἀρκεσιλάου.<br>
&nbsp;&nbsp;&nbsp;Γεγόνασι δὲ Κράτητες δέκα· πρῶτος ὁ τῆς ἀρχαίας κωμῳδίας<br>
ποιητής, δεύτερος ῥήτωρ Τραλλιανὸς Ἰσοκράτειος, τρίτος ταφρω-<br>
ρύχος Ἀλεξάνδρῳ συνών, τέταρτος ὁ κύων περὶ οὗ λέξομεν,<br>
πέμπτος φιλόσοφος περιπατητικός, ἕκτος Ἀκαδημαϊκὸς ὁ προειρη-<br>
μένος, ἕβδομος Μαλλώτης γραμματικός, ὄγδοος γεωμετρικὰ<br>
γεγραφώς, ἔνατος ἐπιγραμμάτων ποιητής, δέκατος Ταρσεὺς φιλό-<br>
σοφος Ἀκαδημαϊκός.</p></td></tr>
<tr valign="baseline"><td><br></td></tr>
<tr valign="baseline"><td></td><td><p class=st><a name="krantor"></a>ΚΡΑΝΤΩΡ</p></td></tr>
<tr valign="baseline"><td>24</td><td><p class=f>Κράντωρ Σολεὺς θαυμαζόμενος ἐν τῇ ἑαυτοῦ πατρίδι ἀπῆρεν<br>
εἰς Ἀθήνας καὶ Ξενοκράτους διήκουσε Πολέμωνι συσχολάζων.<br>
καὶ κατέλιπεν ὑπομνήματα εἰς μυριάδας στίχων τρεῖς, ὧν τινά<br>
τινες Ἀρκεσιλάῳ προσάπτουσι. φασὶ δὲ αὐτὸν ἐρωτηθέντα τίνι<br>
θηραθείη ὑπὸ Πολέμωνος, εἰπεῖν τῷ μήτ' ὀξύτερον μήτε βαρύτερον<br>
ἀκοῦσαι φθεγγομένου. οὗτος νοσήσας εἰς τὸ Ἀσκληπιεῖον ἀνεχώ-<br>
ρησε κἀκεῖ περιεπάτει· οἱ δὲ πανταχόθεν προσῄεσαν αὐτῷ, νομί-<br>
ζοντες οὐ διὰ νόσον, ἀλλὰ βούλεσθαι αὐτόθι σχολὴν συστήσασθαι.<br>
ὧν ἦν καὶ Ἀρκεσίλαος θέλων ὑπ' αὐτοῦ συστῆναι Πολέμωνι,</p></td></tr>
<tr valign="baseline"><td>25</td><td>καίπερ ἐρῶντος, ὡς ἐν τῷ περὶ Ἀρκεσιλάου λέξομεν. ἀλλὰ καὶ<br>
αὐτὸν ὑγιάναντα διακούειν Πολέμωνος, ἐφ' ᾧ καὶ μάλιστα θαυ-<br>
μασθῆναι. λέγεται δὲ καὶ τὴν οὐσίαν καταλιπεῖν Ἀρκεσιλάῳ,<br>
ταλάντων οὖσαν δυοκαίδεκα. καὶ ἐρωτηθέντα πρὸς αὐτοῦ ποῦ<br>
βούλεται ταφῆναι, εἰπεῖν (N2, Adesp. 281)·<br>
<p class=m15>ἐν γῆς φίλης ὄχθοισι κρυφθῆναι καλόν.</p>
λέγεται δὲ καὶ ποιήματα γράψαι καὶ ἐν τῇ πατρίδι ἐπὶ τῷ τῆς<br>
Ἀθηνᾶς ἱερῷ σφραγισάμενος αὐτὰ θεῖναι. καί φησι Θεαίτητος ὁ<br>
ποιητὴς περὶ αὐτοῦ οὑτωσί (App. Anth. ii. 28)·<br>
<p class=m6>ἥνδανεν ἀνθρώποις, ὁ δ' ἐπὶ πλέον ἥνδανε Μούσαις</p>
<p class=m9>Κράντωρ, καὶ γήρως ἤλυθεν οὔτι πρόσω.</p>
<p class=m6>γῆ, σὺ δὲ τεθνεῶτα τὸν ἱερὸν ἄνδρ' ὑπόδεξαι·</p>
<p class=m9>ἦ ῥ' ὅ γε καὶ κεῖθι ζώει ἐν εὐθαλίῃ.</p></td></tr>
<tr valign="baseline"><td>26</td><td><p class=f>Ἐθαύμαζε δὲ ὁ Κράντωρ πάντων δὴ μᾶλλον Ὅμηρον καὶ<br>
Εὐριπίδην, λέγων ἐργῶδες ἐν τῷ κυρίῳ τραγικῶς ἅμα καὶ συμ-<br>
παθῶς γράψαι. καὶ προεφέρετο τὸν στίχον τὸν ἐκ τοῦ Βελλε-<br>
ροφόντου (300 N2)·</p>
<p class=m12>οἴμοι· τί δ' οἴμοι; θνητά τοι πεπόνθαμεν.</p>
λέγεται δὲ καὶ Ἀνταγόρα τοῦ ποιητοῦ ὡς Κράντορος εἰς Ἔρωτα<br>
πεποιημένα φέρεσθαι ταυτί (Powell, Coll. Alex. 120)·<br>
<p class=m9>ἐν δοιῇ μοι θυμός, ὅ τοι γένος ἀμφίσβητον,<br>
ἤ σε θεῶν τὸν πρῶτον ἀειγενέων, Ἔρος, εἴπω,<br>
τῶν ὅσσους Ἔρεβός τε πάλαι βασίλειά τε παῖδας<br>
γείνατο Νὺξ πελάγεσσιν ὑπ' εὐρέος Ὠκεανοῖο·</p></td></tr>
<tr valign="baseline"><td>27</td><td><p class=m9>ἤ σέ γε Κύπριδος υἷα περίφρονος, ἠέ σε Γαίης,<br>
ἢ Ἀνέμων· τοῖος σὺ κακὰ φρονέων ἀλάλησαι<br>
ἀνθρώποις ἠδ' ἐσθλά· τὸ καὶ σέο σῶμα δίφυιον.</p>
&nbsp;&nbsp;&nbsp;Ἦν δὲ καὶ δεινὸς ὀνοματοποιῆσαι. τραγῳδὸν γοῦν ἀπελέκητον<br>
εἶπεν ἔχειν φωνὴν καὶ φλοιοῦ μεστήν· καί τινος ποιητοῦ σκίφης<br>
μεστοὺς εἶναι τοὺς στίχους· καὶ τὰς Θεοφράστου θέσεις ὀστρέῳ<br>
γεγράφθαι. θαυμάζεται δὲ αὐτοῦ μάλιστα βιβλίον τὸ Περὶ<br>
πένθους. καὶ κατέστρεψε πρὸ Πολέμωνος καὶ Κράτητος, ὑδρω-<br>
πικῇ διαθέσει νοσήσας. καὶ ἔστιν εἰς αὐτὸν ἡμῶν (App. Anth.<br>
ii. 381)·<br>
<p class=m9>ἐπέκλυσε καὶ σέ, Κράντορ, ἡ νόσων κακίστη,<br>
χοὔτω κατῆλθες μέλαν Πλουτέως ἄβυσσον.<br>
καὶ σὺ μὲν ἐκεῖθι χαίρεις, σῶν λόγων δὲ χήρη<br>
ἕστηκεν Ἀκαδήμεια καὶ Σόλοι, πατρίς σευ.</p></td></tr>
<tr valign="baseline"><td><br></td></tr>
<tr valign="baseline"><td></td><td><p class=st><a name="arkesilaos"></a>ΑΡΚΕΣΙΛΑΟΣ</p></td></tr>
<tr valign="baseline"><td>28</td><td><p class=f>Ἀρκεσίλαος Σεύθου (ἢ Σκύθου, ὡς Ἀπολλόδωρος ἐν τῷ τρίτῳ<br>
Χρονικῶν [FGrH 244 F 15]), Πιταναῖος τῆς Αἰολίδος. οὗτός<br>
ἐστιν ὁ τῆς μέσης Ἀκαδημείας κατάρξας, πρῶτος ἐπισχὼν τὰς<br>
ἀποφάσεις διὰ τὰς ἐναντιότητας τῶν λόγων. πρῶτος δὲ καὶ εἰς<br>
ἑκάτερον ἐπεχείρησε, καὶ πρῶτος τὸν λόγον ἐκίνησε τὸν ὑπὸ<br>
Πλάτωνος παραδεδομένον καὶ ἐποίησε δι' ἐρωτήσεως καὶ ἀπο-<br>
κρίσεως ἐριστικώτερον. παρέβαλε δὲ Κράντορι τοῦτον τὸν τρό-<br>
πον. τέταρτος ἀδελφὸς ἦν ὧν εἶχε δύο μὲν ὁμοπατρίους, δύο δὲ<br>
ὁμομητρίους· καὶ τῶν μὲν ὁμομητρίων πρεσβύτερον Πυλάδην,</p></td></tr>
<tr valign="baseline"><td>29</td><td>τῶν δὲ ὁμοπατρίων Μοιρέαν, ὃς ἦν αὐτῷ ἐπίτροπος. ἤκουσε δὴ<br>
κατ' ἀρχὰς μὲν Αὐτολύκου τοῦ μαθηματικοῦ πολίτου τυγχάνον-<br>
τος, πρὶν ἀπαίρειν εἰς Ἀθήνας, μεθ' οὗ καὶ εἰς Σάρδεις ἀπεδή-<br>
μησεν· ἔπειτα Ξάνθου τοῦ Ἀθηναίου μουσικοῦ· μεθ' ὃν Θεοφράστου<br>
διήκουσεν. ἔπειτα μετῆλθεν εἰς Ἀκαδήμειαν πρὸς Κράντορα·<br>
Μοιρέας μὲν γὰρ ὁ προειρημένος ἀδελφὸς ἦγεν αὐτὸν ἐπὶ ῥητορι-<br>
κήν· ὁ δὲ φιλοσοφίας ἤρα, καὶ αὐτοῦ Κράντωρ ἐρωτικῶς διατεθεὶς<br>
ἐπύθετο τὰ ἐξ Ἀνδρομέδας Εὐριπίδου προενεγκάμενος (129 N2)·<br>
<p class=m12>ὦ παρθέν', εἰ σώσαιμί σ', εἴσῃ μοι χάριν;</p>
καὶ ὃς τὰ ἐχόμενα (132 N2)·<br>
<p class=m9>ἄγου με, ὦ ξένε, εἴτε δμωΐδ' ἐθέλεις εἴτ' ἄλοχον.</p></td></tr>
<tr valign="baseline"><td>30</td><td>ἐκ τούτου συνήστην ἀλλήλοιν· ἵνα καὶ τὸν Θεόφραστον κνιζό-<br>
μενόν φασιν εἰπεῖν ὡς εὐφυὴς καὶ εὐεπιχείρητος ἀπεληλυθὼς τῆς<br>
διατριβῆς εἴη νεανίσκος. καὶ γὰρ ἐν τοῖς λόγοις ἐμβριθέστατος<br>
καὶ φιλογράμματος ἱκανῶς γεγόμενος ἥπτετο καὶ ποιητικῆς. καὶ<br>
αὐτοῦ φέρεται ἐπίγραμμα εἰς Ἄτταλον ἔχον οὕτω (App. Anth.<br>
iii. 56)·<br>
<p class=m6>Πέργαμος οὐχ ὅπλοις κλεινὴ μόνον, ἀλλὰ καὶ ἵπποις</p>
<p class=m9>πολλάκις αὐδᾶται Πῖσαν ἀνὰ ζαθέην.</p>
<p class=m6>εἰ δὲ τὸν ἐκ Διόθεν θεμιτὸν θνατῷ νόον εἰπεῖν,</p>
<p class=m9>ἔσσεται εἰς αὖθις πολλὸν ἀοιδοτέρη.</p>
ἀλλὰ καὶ εἰς Μηνόδωρον τὸν Εὐδάμου ἑνὸς τῶν συσχολαστῶν<br>
ἐρώμενον (App. Anth. ii. 382)·<br></td></tr>
<tr valign="baseline"><td>31</td><td><p class=m6>τηλοῦ μὲν Φρυγίη, τηλοῦ δ' ἱερὴ Θυάτειρα·</p>
<p class=m9>ὦ Μηνόδωρε, σὴ πατρίς, Καδαυάδη.</p>
<p class=m6>ἀλλὰ γὰρ εἰς Ἀχέροντα τὸν οὐ φατὸν ἶσα κέλευθα,</p>
<p class=m9>ὡς αἶνος ἀνδρῶν, πάντοθεν μετρεύμενα.</p>
<p class=m6>σῆμα δέ τοι τόδ' ἔρεξεν ἀριφραδὲς Εὔδαμος, ᾧ σὺ</p>
<p class=m9>πολλῶν πενεστέων ἦσθα προσφιλέστερος.</p>
Ἀπεδέχετο δὲ πάντων μᾶλλον Ὅμηρον, οὗ καὶ εἰς ὕπνον ἰὼν<br>
πάντως τι ἀνεγίνωσκεν, ἀλλὰ καὶ ὄρθρου λέγων ἐπὶ τὸν ἐρώμενον<br>
ἀπιέναι ὁπότ' ἂν βούλοιτο ἀναγνῶναι. τόν τε Πίνδαρον ἔφασκε<br>
δεινὸν εἶναι φωνῆς ἐμπλῆσαι καὶ ὀνομάτων καὶ ῥημάτων εὐπορίαν<br>
παρασχεῖν. Ἴωνα δὲ καὶ ἐχαρακτήριζε νέος ὤν.<br></td></tr>
<tr valign="baseline"><td>32</td><td><p class=f>Διήκουσε δὲ καὶ Ἱππονίκου τοῦ γεωμέτρου· ὃν καὶ ἔσκωψε τὰ<br>
μὲν ἄλλα νωθρὸν ὄντα καὶ χασμώδη, ἐν δὲ τῇ τέχνῃ τεθεωρημένον,<br>
εἰπὼν τὴν γεωμετρίαν αὐτοῦ χάσκοντος εἰς τὸ στόμα ἐμπτῆναι.<br>
τοῦτον καὶ παρακόψαντα ἀναλαβὼν οἴκοι ἐς τοσοῦτον ἐθερά-<br>
πευσεν, ἐς ὅσον ἀποκαταστῆσαι. Κράτητος δὲ ἐκλιπόντος κατέσχε<br>
τὴν σχολήν, ἐκχωρήσαντος αὐτῷ Σωκρατίδου τινός. διὰ δὲ τὸ<br>
περὶ πάντων ἐπέχειν οὐδὲ βιβλίον, φασί τινες, συνέγραψεν· οἱ δέ,<br>
ὅτι ἐφωράθη τινὰ διορθῶν, ἅ φασιν οἱ μὲν ἐκδοῦναι, οἱ δὲ κατα-<br>
καῦσαι. ἐῴκει δὴ θαυμάζειν καὶ τὸν Πλάτωνα καὶ τὰ βιβλία</p></td></tr>
<tr valign="baseline"><td>33</td><td>ἐκέκτητο αὐτοῦ. ἀλλὰ καὶ τὸν Πύρρωνα κατά τινας ἐζηλώκει καὶ<br>
τῆς διαλεκτικῆς εἴχετο καὶ τῶν Ἐρετρικῶν ἥπτετο λόγων, ὅθεν<br>
καὶ ἐλέγετο ἐπ' αὐτοῦ ὑπ' Ἀρίστωνος (SVF i. 77, fg. 343)·<br>
<p class=m6>πρόσθε Πλάτων, ὄπιθεν Πύρρων, μέσσος Διόδωρος.</p>
καὶ ὁ Τίμων ἐπ' αὐτοῦ φησιν οὕτως (Diels 31)·<br>
<p class=m6>τῇ γὰρ ἔχων Μενεδήμου ὑπὸ στέρνοισι μόλυβδον<br>
θεύσεται ἢ Πύρρωνα τὸ πᾶν κρέας ἢ Διόδωρον.</p>
καὶ διαλιπὼν αὐτὸν ποιεῖ λέγοντα (Diels 32)·<br>
<p class=m6>νήξομαι εἰς Πύρρωνα καὶ εἰς σκολιὸν Διόδωρον.</p>
&nbsp;&nbsp;&nbsp;Ἦν δὲ καὶ ἀξιωματικώτατος καὶ συνηγμένος καὶ ἐν τῇ λαλιᾷ<br>
διαστατικὸς τῶν ὀνομάτων, ἐπικόπτης θ' ἱκανῶς καὶ παρρησια-<br></td></tr>
<tr valign="baseline"><td>34</td><td>στής· διὸ καὶ πάλιν ὁ Τίμων οὑτωσὶ περὶ αὐτοῦ (Diels 33)·<br>
<p class=m9>καὶ † νόον αἱμυλίοις † ἐπιπλήξεσιν ἐγκαταμιγνύς.</p>
ὅθεν καὶ πρὸς τὸν θρασύτερον διαλεγόμενον νεανίσκον, "οὐ<br>
λήψεταί τις," ἔφη, "τοῦτον ἀστραγάλῳ;" πρὸς δὲ τὸν αἰτίαν<br>
ἔχοντα περαίνεσθαι, ὡς ἀνήνεγκεν αὐτῷ ὅτι οὐ δοκεῖ ἕτερον<br>
ἑτέρου μεῖζον εἶναι, ἠρώτησεν εἰ οὐδὲ τὸ δεκαδάκτυλον τοῦ<br>
ἑξαδακτύλου. Ἥμονος δέ τινος Χίου ἀειδοῦς ὄντος καὶ ὑπο-<br>
λαμβάνοντος εἶναι καλοῦ καὶ ἐν χλανίσιν ἀεὶ ἀναστρεφομένου<br>
εἰπόντος ὅτι οὐ δοκεῖ αὐτῷ ὁ σοφὸς ἐρασθήσεσθαι, ἔφη, "πότερον<br>
οὐδ' ἐὰν οὕτω καλὸς ᾖ τις ὥσπερ σὺ οὐδ' ἐὰν οὕτω καλὰ ἱμάτια<br>
ἔχῃ;" ἐπεὶ δὲ καὶ παρακίναιδος ὢν ὡς εἰς βαρὺν τὸν Ἀρκεσίλαον<br>
ἔφη (N2, Adesp. 282)·<br></td></tr>
<tr valign="baseline"><td>35</td><td><p class=m15>ἔξεστ' ἐρωτᾶν πότνιά σ' ἢ σιγὴν ἔχω;</p>
ὑπολαβὼν ἔφη (N2, Adesp. 283)·<br>
<p class=m15>γύναι, τί μοι τραχεῖα κοὐκ εἰθισμένως</p>
<p class=m15>λαλεῖς;</p>
στωμύλου δὲ ἀγεννοῦς πράγματα αὐτῷ παρέχοντος ἔφη (Eur.<br>
976 N2)·<br>
<p class=m12>ἀκόλασθ' ὁμιλεῖν γίγνεται δούλων τέκνα.</p>
ἄλλου δὲ πολλὰ φλυαροῦντος οὐδὲ τίτθης αὐτὸν χαλεπῆς τετυχη-<br>
κέναι ἔφη· τισὶ δὲ οὐδὲ ἀπεκρίνετο. πρὸς δὲ τὸν δανειστικὸν καὶ<br>
φιλόλογον εἰπόντα τι ἀγνοεῖν, ἔφη (Soph. 436 N2)·<br>
<p class=m15>λήθουσι γάρ τοι κἀνέμων διέξοδοι</p>
<p class=m15>θήλειαν ὄρνιν, πλὴν ὅταν τόκος παρῇ.</p>
ἔστι δὲ ταῦτα ἐκ τοῦ Οἰνομάου τοῦ Σοφοκλέους.<br></td></tr>
<tr valign="baseline"><td>36</td><td><p class=f>Πρὸς Ἀλεξίνειόν τινα διαλεκτικὸν μὴ δυνάμενον κατ' ἀξίαν<br>
τῶν Ἀλεξίνου τι διηγήσασθαι τὸ Φιλοξένῳ πρὸς τοὺς πλινθιακοὺς<br>
πραχθὲν εἶπεν· ἐκεῖνος γὰρ τὰ αὑτοῦ κακῶς ᾄδοντας τούτους<br>
καταλαβὼν αὐτὸς τὰς πλίνθους αὐτῶν συνεπάτησεν, εἰπών, "ὡς<br>
ὑμεῖς τὰ ἐμὰ διαφθείρετε, κἀγὼ τὰ ὑμέτερα." ἤχθετο οὖν δὴ τοῖς<br>
μὴ καθ' ὥραν τὰ μαθήματα ἀνειληφόσι. φυσικῶς δέ πως ἐν τῷ<br>
διαλέγεσθαι ἐχρῆτο τῷ Φήμ' ἐγώ, καί, Οὐ συγκαταθήσεται<br>
τούτοις ὁ δεῖνα, εἰπὼν τοὔνομα· ὃ καὶ πολλοὶ τῶν μαθητῶν<br>
ἐζήλουν καὶ τὴν ῥητορείαν καὶ πᾶν τὸ σχῆμα.</p></td></tr>
<tr valign="baseline"><td>37</td><td><p class=f>Ἦν δὲ καὶ εὑρεσιλογώτατος ἀπαντῆσαι εὐστόχως καὶ ἐπὶ τὸ<br>
προκείμενον ἀνενεγκεῖν τὴν περίοδον τῶν λόγων καὶ ἅπαντι<br>
συναρμόσασθαι καιρῷ. πειστικός τε ὑπὲρ ἅπανθ' ὁντινοῦν· παρ'<br>
ὃ καὶ πλείους πρὸς αὐτὸν ἀπήντων εἰς τὴν σχολὴν καίπερ ὑπ'<br>
ὀξύτητος αὐτοῦ ἐπιπληττόμενοι. ἀλλ' ἔφερον ἡδέως· καὶ γὰρ ἦν<br>
ἀγαθὸς σφόδρα καὶ ἐλπίδων ὑποπιμπλὰς τοὺς ἀκούοντας. ἔν τε<br>
τῷ βίῳ κοινωνικώτατος ἐγένετο καὶ εὐεργετῆσαι πρόχειρος ἦν<br>
καὶ λαθεῖν τὴν χάριν ἀτυφότατος. εἰσελθὼν γοῦν ποτε πρὸς<br>
Κτησίβιον νοσοῦντα καὶ ἰδὼν ἀπορίᾳ θλιβόμενον, κρύφα βαλάντιον<br>
ὑπέθηκε τῷ προσκεφαλαίῳ· καὶ ὃς εὑρών, "Ἀρκεσιλάου," φησί,<br>
"τὸ παίγνιον." ἀλλὰ καὶ ἄλλοτε χιλίας ἀπέστειλεν.</p></td></tr>
<tr valign="baseline"><td>38</td><td><p class=f>Ἀρχίαν τε τὸν Ἀρκάδα Εὐμένει συστήσας πολλῆς ἐποίησε<br>
τυχεῖν τῆς ἀξίας. ἐλευθέριός τε ὢν καὶ ἀφιλαργυρώτατος εἰς τὰς<br>
ἀργυρικὰς δείξεις ἀπήντα πρῶτος, καὶ ἐπὶ τὴν Ἀρχεκράτους καὶ<br>
Καλλικράτους τὰς χρυσιαίας παντὸς ἔσπευδε μᾶλλον. συχνοῖς τε<br>
ἐπήρκει καὶ συνηράνιζε· καί ποτέ τινος ἀργυρώματα λαβόντος εἰς<br>
ὑποδοχὴν φίλων καὶ ἀποστεροῦντος οὐκ ἀπῄτησεν οὐδὲ προσ-<br>
εποιήθη. οἱ δέ φασιν ἐπίτηδες χρῆσαι καὶ ἀποδιδόντος, ἐπεὶ<br>
πένης ἦν, χαρίσασθαι. ἦν μὲν οὖν αὐτῷ καὶ ἐν Πιτάνῃ περιουσία,<br>
ἀφ' ἧς ἀπέστειλεν αὐτῷ Πυλάδης ὁ ἀδελφός. ἀλλὰ καὶ ἐχορήγει<br>
αὐτῷ πολλὰ Εὐμένης ὁ τοῦ Φιλεταίρου· διὸ καὶ τούτῳ μόνῳ τῶν<br>
ἄλλων βασιλέων προσεφώνει.</p></td></tr>
<tr valign="baseline"><td>39</td><td><p class=f>Πολλῶν δὲ καὶ τὸν Ἀντίγονον θεραπευόντων καὶ ὁπότε ἥκοι<br>
ἀπαντώντων αὐτὸς ἡσύχαζε, μὴ βουλόμενος προεμπίπτειν εἰς<br>
γνῶσιν. φίλος τε ἦν μάλιστα Ἱεροκλεῖ τῷ τὴν Μουνιχίαν ἔχοντι<br>
καὶ τὸν Πειραιᾶ· ἔν τε ταῖς ἑορταῖς κατῄει πρὸς αὐτὸν ἑκάστοτε.<br>
καὶ δὴ καὶ πολλὰ ἐκείνου συμπείθοντος ὥστ' ἀσπάσασθαι τὸν<br>
Ἀντίγονον, οὐκ ἐπείσθη, ἀλλ' ἕως πυλῶν ἐλθὼν ἀνέστρεψε. μετά<br>
τε τὴν Ἀντιγόνου ναυμαχίαν πολλῶν προσιόντων καὶ ἐπιστόλια<br>
παρακλητικὰ γραφόντων αὐτὸς ἐσιώπησεν. ἀλλ' οὖν ὅμως ὑπὲρ<br>
τῆς πατρίδος ἐπρέσβευσεν εἰς Δημητριάδα πρὸς Ἀντίγονον καὶ<br>
οὐκ ἐπέτυχε. τὸ πᾶν δὴ διέτριβεν ἐν τῇ Ἀκαδημείᾳ τὸν πολιτισμὸν<br>
ἐκτοπίζων.</p></td></tr>
<tr valign="baseline"><td>40</td><td><p class=f>Καί ποτε δὴ καὶ Ἀθήνησιν ἐν τῷ Πειραιεῖ πρὸς τὰς θέσεις<br>
λέγων ἐχρόνισεν, οἰκείως ἔχων πρὸς Ἱεροκλέα· ἐφ' ᾧ καὶ πρός<br>
τινων διεβάλλετο. πολυτελής τε ἄγαν ὤν-καὶ τί γὰρ ἄλλο ἢ<br>
ἕτερος Ἀρίστιππος; -ἐπὶ τὰ δεῖπνα πρὸς τοὺς ὁμοιοτρόπους μέν,<br>
πλὴν ἀλλ' ἀπήντα. καὶ Θεοδότῃ τε καὶ Φίλᾳ ταῖς Ἠλείαις<br>
ἑταίραις συνῴκει φανερῶς καὶ πρὸς τοὺς διασύροντας προεφέρετο<br>
τὰς Ἀριστίππου χρείας. φιλομειράκιός τε ἦν καὶ καταφερής·<br>
ὅθεν οἱ περὶ Ἀρίστωνα (SVF i. 77 sq., fg. 345) τὸν Χῖον στωικοὶ<br>
ἐπεκάλουν αὐτῷ, φθορέα τῶν νέων καὶ κιναιδολόγον καὶ θρασὺν</p></td></tr>
<tr valign="baseline"><td>41</td><td>ἀποκαλοῦντες. καὶ γὰρ καὶ Δημητρίου τοῦ πλεύσαντος εἰς Κυρή-<br>
νην ἐπὶ πλέον ἐρασθῆναι λέγεται, καὶ Κλεοχάρους τοῦ Μυρλεανοῦ·<br>
ἐφ' ᾧ καὶ πρὸς τοὺς κωμάσαντας εἰπεῖν αὐτὸς μὲν θέλειν ἀνοῖξαι,<br>
ἐκεῖνον δὲ διακωλύειν. τούτου δὲ ἤρων καὶ Δημοχάρης ὁ Λάχητος<br>
καὶ Πυθοκλῆς ὁ τοῦ Βουσέλου· οὓς καταλαβὼν ὑπ' ἀνεξικακίας<br>
παραχωρεῖν ἔφη. διὰ ταῦτα δὴ οὖν ἔδακνόν τε αὐτὸν οἱ προειρη-<br>
μένοι καὶ ἐπέσκωπτον ὡς φίλοχλον καὶ φιλόδοξον· μάλιστα δὲ<br>
ἐπετίθεντο αὐτῷ οἱ περὶ Ἱερώνυμον τὸν Περιπατητικόν, ὁπότε<br>
συνάγοι τοὺς φίλους εἰς τὴν Ἁλκυονέως τοῦ Ἀντιγόνου υἱοῦ<br>
ἡμέραν, εἰς ἣν ἱκανὰ χρήματα ἀπέστελλεν Ἀντίγονος πρὸς ἀπό-<br></td></tr>
<tr valign="baseline"><td>42</td><td>λαυσιν. ἔνθα καὶ παραιτούμενος ἑκάστοτε τὰς ἐπικυλικείους<br>
ἐξηγήσεις πρὸς Ἀρίδηλον προτείνοντά τι θεώρημα καὶ ἀξιοῦντα<br>
εἰς αὐτὸ λέγειν εἶπεν, "ἀλλ' αὐτὸ τοῦτο μάλιστα φιλοσοφίας<br>
ἴδιον, τὸ καιρὸν ἑκάστων ἐπίστασθαι." εἰς δὲ τὸ διαβαλλόμενον<br>
αὐτοῦ φίλοχλον καὶ Τίμων τά τ' ἄλλα φησίν, ἀτὰρ δὴ τοῦτον τὸν<br>
τρόπον (Diels 34)·<br>
<p class=m9>ὣς εἰπὼν ὄχλοιο περίστασιν εἰσκατέδυνεν.<br>
οἱ δέ μιν ἠΰτε γλαῦκα πέρι σπίζαι τερατοῦντο<br>
ἠλέματον δεικνύντες, ὁθούνεκεν ὀχλοάρεσκος.<br>
οὐ μέγα πρῆγμα, τάλας· τί πλατύνεαι ἠλίθιος ὥς;</p>
&nbsp;&nbsp;&nbsp;Οὐ μὴν ἀλλ' οὕτως ἄτυφος ἦν ὥστε τοῖς μαθηταῖς παρῄνει καὶ<br>
ἄλλων ἀκούειν. καί τινος Χίου νεανίσκου μὴ εὐαρεστουμένου<br>
τῇ διατριβῇ αὐτοῦ ἀλλ' Ἱερωνύμου τοῦ προειρημένου, αὐτὸς<br>
ἀπαγαγὼν συνέστησε τῷ φιλοσόφῳ, παραινέσας εὐτακτεῖν.<br></td></tr>
<tr valign="baseline"><td>43</td><td><p class=f>Χάριεν δ' αὐτοῦ φέρεται κἀκεῖνο· πρὸς τὸν πυθόμενον διὰ τί ἐκ<br>
μὲν τῶν ἄλλων μεταβαίνουσιν εἰς τὴν Ἐπικούρειον, ἐκ δὲ τῶν<br>
Ἐπικουρείων οὐδέποτε, ἔφη, "ἐκ μὲν γὰρ ἀνδρῶν γάλλοι γίνον-<br>
ται, ἐκ δὲ γάλλων ἄνδρες οὐ γίνονται."<br>
&nbsp;&nbsp;&nbsp;Λοιπὸν δὲ πρὸς τῷ τέλει γινόμενος ἅπαντα κατέλιπε Πυλάδῃ<br>
τῷ ἀδελφῷ τὰ αὑτοῦ, ἀνθ' ὧν ἐς Χῖον αὐτὸν προήγαγε τὸν<br>
Μοιρέαν λανθάνων, κἀκεῖθεν εἰς Ἀθήνας ἀπήγαγε. περιὼν δὲ<br>
οὔτε γύναιον εἰσηγάγετο οὔτ' ἐπαιδοποιήσατο. τρεῖς τε διαθήκας<br>
ποιησάμενος ἔθετο τὴν μὲν ἐν Ἐρετρίᾳ πρὸς Ἀμφίκριτον, τὴν δ'<br>
Ἀθήνησι παρά τινας τῶν φίλων, τὴν δὲ τρίτην ἀπέστειλεν εἰς<br>
οἶκον πρὸς Θαυμασίαν ἕνα τινὰ ἀναγκαίων, ἀξιώσας διατηρῆσαι·<br>
πρὸς ὃν καὶ γράφει ταυτί (Hercher 131)·<br>
&nbsp;&nbsp;&nbsp;"Ἀρκεσίλαος Θαυμασίᾳ χαίρειν.</p></td></tr>
<tr valign="baseline"><td>44</td><td><p class=f>"Δέδωκα Διογένει διαθήκας ἐμαυτοῦ κομίσαι πρὸς σέ· διὰ<br>
γὰρ τὸ πολλάκις ἀρρωστεῖν καὶ τὸ σῶμα ἀσθενῶς ἔχειν ἔδοξέ μοι<br>
διαθέσθαι, ἵν' εἴ τι γένοιτο ἀλλοῖον, μήτι σὲ ἠδικηκὼς ἀπίω τὸν<br>
εἰς ἐμὲ ἐκτενῶς οὕτω πεφιλοτιμημένον. ἀξιοπιστότατος δ' εἶ<br>
τῶν ἐνθάδε σύ μοι τηρῶν αὐτὰς διά τε τὴν ἡλικίαν καὶ τὴν πρὸς<br>
ἡμᾶς οἰκειότητα. πειρῶ οὖν, μεμνημένος διότι σοι πίστιν τὴν<br>
ἀναγκαιοτάτην παρακατατίθεμαι, δίκαιος ἡμῖν εἶναι, ὅπως ὅσον<br>
ἐπὶ σοὶ τὰ κατ' ἐμὲ εὐσχημόνως ᾖ μοι διῳκημένα. κεῖνται δὲ<br>
Ἀθήνησιν αὗται παρά τισι τῶν γνωρίμων καὶ ἐν Ἐρετρίᾳ παρ'<br>
Ἀμφικρίτῳ."<br>
&nbsp;&nbsp;&nbsp;Ἐτελεύτησε δέ, ὥς φησιν Ἕρμιππος (FHG iii. 44), ἄκρατον<br>
ἐμφορηθεὶς πολὺν καὶ παρακόψας, ἤδη γεγονὼς ἔτος πέμπτον καὶ<br>
ἑβδομηκοστόν, ἀποδεχθεὶς πρὸς Ἀθηναίων ὡς οὐδείς.</p></td></tr>
<tr valign="baseline"><td>45</td><td><p class=f>Ἔστι καὶ εἰς τοῦτον ἡμῶν (A. Pal. vii. 104)·</p>
<p class=m6>Ἀρκεσίλαε, τί μοι, τί τοσοῦτον ἄκρητον ἀφειδῶς</p>
<p class=m9>ἔσπασας, ὥστε φρενῶν ἐκτὸς ὄλισθες ἑῶν;</p>
<p class=m6>οἰκτείρω σ' οὐ τόσσον ἐπεὶ θάνες, ἀλλ' ὅτι Μούσας</p>
<p class=m9>ὕβρισας οὐ μετρίῃ χρησάμενος κύλικι.</p>
&nbsp;&nbsp;&nbsp;Γεγόνασι δὲ καὶ ἄλλοι τρεῖς Ἀρκεσίλαοι· ποιητὴς ἀρχαίας<br>
κωμῳδίας, ἄλλος ἐλεγείας, ἕτερος ἀγαλματοποιός· εἰς ὃν καὶ<br>
Σιμωνίδης ἐποίησεν ἐπίγραμμα τουτί (157 Bergk)·<br>
<p class=m6>Ἀρτέμιδος τόδ' ἄγαλμα, διηκόσιαι δ' ἄρ' ὁ μισθὸς</p>
<p class=m9>δραχμαὶ ταὶ Πάριαι, τῶν ἐπίσημα τράγος.</p>
<p class=m6>ἀσκητὸς δ' ἐποίησεν Ἀθηναίης παλάμῃσιν</p>
<p class=m9>ἄξιος Ἀρκεσίλας υἱὸς Ἀριστοδίκου.</p>
&nbsp;&nbsp;&nbsp;Ὁ δὲ προειρημένος φιλόσοφος, καθά φησιν Ἀπολλόδωρος ἐν<br>
Χρονικοῖς (FGrH 244 F 16), ἤκμαζε περὶ τὴν &lt;ὀγδόην καὶ&gt;<br>
εἰκοστὴν καὶ ἑκατοστὴν Ὀλυμπιάδα.<br></td></tr>
<tr valign="baseline"><td><br></td></tr>
<tr valign="baseline"><td></td><td><p class=st><a name="bion"></a>ΒΙΩΝ</p></td></tr>
<tr valign="baseline"><td>46</td><td><p class=f>Βίων τὸ μὲν γένος ἦν Βορυσθενίτης, ὧντινων δὲ γονέων καὶ ἀφ'<br>
οἵων πραγμάτων ἧξεν ἐπὶ φιλοσοφίαν, αὐτὸς Ἀντιγόνῳ διασαφεῖ.<br>
ἐρομένου γὰρ αὐτὸν (Od. κ 325)</p>
<p class=m9>τίς πόθεν εἰς ἀνδρῶν; πόθι τοι πόλις ἠδὲ τοκῆες;</p>
αἰσθόμενος ὅτι προδιαβέβληται, φησὶ πρὸς αὐτόν· "ἐμοὶ ὁ πατὴρ<br>
μὲν ἦν ἀπελεύθερος, τῷ ἀγκῶνι ἀπομυσσόμενος-διεδήλου δὲ τὸν<br>
ταριχέμπορον-γένος Βορυσθενίτης, ἔχων οὐ πρόσωπον, ἀλλὰ<br>
συγγραφὴν ἐπὶ τοῦ προσώπου, τῆς τοῦ δεσπότου πικρίας σύμ-<br>
βολον· μήτηρ δὲ οἵαν ὁ τοιοῦτος ἂν γήμαι, ἀπ' οἰκήματος.<br>
ἔπειτα ὁ πατὴρ παρατελωνησάμενός τι πανοίκιος ἐπράθη μεθ'<br>
ἡμῶν. καί με ἀγοράζει τις ῥήτωρ νεώτερον ὄντα καὶ εὔχαριν·<br></td></tr>
<tr valign="baseline"><td>47</td><td>ὃς καὶ ἀποθνήσκων κατέλιπέ μοι πάντα. κἀγὼ κατακαύσας<br>
αὐτοῦ τὰ συγγράμματα καὶ πάντα συγξύσας Ἀθήναζε ἦλθον καὶ<br>
ἐφιλοσόφησα.<br>
&nbsp;&nbsp;&nbsp;ταύτης τοι γενεῆς τε καὶ αἵματος εὔχομαι εἶναι (Il. Ζ 211).<br>
ταῦτά ἐστι τὰ κατ' ἐμέ. ὥστε παυσάσθωσαν Περσαῖός τε καὶ<br>
Φιλωνίδης ἱστοροῦντες αὐτά· σκόπει δέ με ἐξ ἐμαυτοῦ."<br>
&nbsp;&nbsp;&nbsp;Καὶ ἦν ὡς ἀληθῶς ὁ Βίων τὰ μὲν ἄλλα πολύτροπος καὶ<br>
σοφιστὴς ποικίλος καὶ πλείστας ἀφορμὰς δεδωκὼς τοῖς βουλο-<br>
μένοις καθιππάζεσθαι φιλοσοφίας· ἔν τισι δὲ καὶ πότιμος καὶ<br>
ἀπολαῦσαι τύφου δυνάμενος. πλεῖστά τε καταλέλοιπεν ὑπομνή-<br>
ματα, ἀλλὰ καὶ ἀποφθέγματα χρειώδη πραγματείαν περιέχοντα.<br>
οἷον ὀνειδιζόμενος ἐπὶ τῷ μὴ θηρᾶσαι μειράκιον, "οὐχ οἷόν τε,"<br></td></tr>
<tr valign="baseline"><td>48</td><td>εἶπεν, "ἁπαλὸν τυρὸν ἀγκίστρῳ ἐπισπᾶσθαι." ἐρωτηθείς ποτε<br>
τίς μᾶλλον ἀγωνιᾷ, ἔφη, "ὁ τὰ μέγιστα βουλόμενος εὐημερεῖν."<br>
ἐρωτηθεὶς εἰ γήμαι-ἀναφέρεται γὰρ καὶ εἰς τοῦτον-ἔφη, "ἐὰν<br>
μὲν γήμῃς αἰσχράν, ἕξεις ποινήν· ἂν δὲ καλήν, ἕξεις κοινήν."<br>
τὸ γῆρας ἔλεγεν ὅρμον εἶναι κακῶν· εἰς αὐτὸ γοῦν πάντα κατα-<br>
φεύγειν. τὴν δόξαν ἐτῶν μητέρα εἶναι· τὸ κάλλος ἀλλότριον<br>
ἀγαθόν· τὸν πλοῦτον νεῦρα πραγμάτων. πρὸς τὸν τὰ χωρία<br>
κατεδηδοκότα, "τὸν μὲν Ἀμφιάραον," ἔφη, "ἡ γῆ κατέπιε, σὺ δὲ<br>
τὴν γῆν." μέγα κακὸν τὸ μὴ δύνασθαι φέρειν κακόν. κατεγίνωσκε<br>
δὲ καὶ τῶν τοὺς ἀνθρώπους κατακαόντων μὲν ὡς ἀναισθήτους,<br></td></tr>
<tr valign="baseline"><td>49</td><td>παρακαόντων δὲ ὡς αἰσθανομένους. ἔλεγε δὲ συνεχὲς ὅτι αἱρετώ-<br>
τερόν ἐστι τὴν ὥραν ἄλλῳ χαρίζεσθαι ἢ ἀλλοτρίας ἀποδρέπεσθαι·<br>
καὶ γὰρ εἰς σῶμα βλάπτεσθαι καὶ εἰς ψυχήν. διέβαλλε δὲ καὶ τὸν<br>
Σωκράτην, λέγων ὡς εἰ μὲν εἶχεν Ἀλκιβιάδου χρείαν καὶ ἀπείχετο,<br>
μάταιος ἦν· εἰ δὲ μὴ εἶχεν, οὐδὲν ἐποίει παράδοξον. εὔκολον<br>
ἔφασκε τὴν εἰς ᾅδου ὁδόν· καταμύοντας γοῦν ἀπιέναι. τὸν Ἀλκι-<br>
βιάδην μεμφόμενος ἔλεγεν ὡς νέος μὲν ὢν τοὺς ἄνδρας ἀπάγοι<br>
τῶν γυναικῶν, νεανίσκος δὲ γενόμενος τὰς γυναῖκας τῶν ἀνδρῶν.<br>
ἐν Ῥόδῳ τὰ ῥητορικὰ διασκούντων Ἀθηναίων τὰ φιλοσοφούμενα<br>
ἐδίδασκε· πρὸς οὖν τὸν αἰτιασάμενον ἔφη, "πυροὺς ἐκόμισα καὶ<br>
κριθὰς πιπράσκω;"<br></td></tr>
<tr valign="baseline"><td>50</td><td><p class=f>Ἔλεγε δὲ τοὺς ἐν ᾅδου μᾶλλον ἂν κολάζεσθαι εἰ ὁλοκλήροις καὶ<br>
μὴ τετρημένοις ἀγγείοις ὑδροφόρουν. πρὸς τὸν ἀδολέσχην λιπα-<br>
ροῦντα αὐτῷ συλλαβέσθαι, "τὸ ἱκανόν σοι ποιήσω," φησίν,<br>
"ἐὰν παρακλήτους πέμψῃς καὶ αὐτὸς μὴ ἔλθῃς." πλέων μετὰ<br>
πονηρῶν λῃσταῖς περιέπεσε· τῶν δέ, "ἀπολώλαμεν," εἰπόντων,<br>
"ἐὰν γνωσθῶμεν," "ἐγὼ δέ γε," φησίν, "ἐὰν μὴ γνωσθῶμεν."<br>
τὴν οἴησιν ἔλεγε προκοπῆς ἐγκοπήν. πρὸς πλούσιον μικρολόγον,<br>
"οὐχ οὗτος," ἔφη, "τὴν οὐσίαν κέκτηται, ἀλλ' ἡ οὐσία τοῦτον."<br>
ἔλεγε τοὺς μικρολόγους τῶν μὲν ὑπαρχόντων ὡς ἰδίων ἐπιμελεῖ-<br>
σθαι, ὡς δ' ἐξ ἀλλοτρίων μηδὲν ὠφελεῖσθαι. τῇ μὲν ἀνδρείᾳ</p>
νέους ὄντας ἔφη χρῆσθαι, τῇ δὲ φρονήσει γηράσκοντας ἀκμάζειν.<br></td></tr>
<tr valign="baseline"><td>51</td><td>τοσοῦτον διαφέρειν τὴν φρόνησιν τῶν ἄλλων ἀρετῶν ὅσον τὴν<br>
ὅρασιν τῶν ἄλλων αἰσθήσεων. μὴ δεῖν ἔφασκεν ὀνειδίζειν τὸ<br>
γῆρας, εἰς ὅ, ἔφη, πάντες εὐχόμεθα ἐλθεῖν. πρὸς τὸν βάσκανον<br>
ἐσκυθρωπακότα, "οὐκ οἶδα," ἔφη, "πότερον σοὶ κακὸν γέγονεν<br>
ἢ ἄλλῳ ἀγαθόν." τὴν δυσγένειαν πονηρὸν ἔλεγεν εἶναι σύνοικον<br>
τῇ παρρησίᾳ (Eur. Hipp. 424)·<br>
<p class=m9>δουλοῖ γὰρ ἄνδρα, κἂν θρασύσπλαγχνός τις ᾖ.</p>
τοὺς φίλους ὁποῖοι ἂν ὦσι συντηρεῖν, ἵνα μὴ δοκοίημεν πονηροῖς<br>
κεχρῆσθαι ἢ χρηστοὺς παρῃτῆσθαι.<br>
&nbsp;&nbsp;&nbsp;Οὗτος τὴν ἀρχὴν μὲν παρῃτεῖτο τὰ Ἀκαδημαϊκά, καθ' ὃν<br>
χρόνον ἤκουε Κράτητος· εἶτ' ἐπανείλετο τὴν κυνικὴν ἀγωγήν,<br></td></tr>
<tr valign="baseline"><td>52</td><td>λαβὼν τρίβωνα καὶ πήραν. καὶ τί γὰρ ἄλλο μετεσκεύασεν αὐτὸν<br>
πρὸς ἀπάθειαν; ἔπειτα ἐπὶ τὰ Θεοδώρεια μετῆλθε διακούσας<br>
Θεοδώρου τοῦ ἀθέου κατὰ πᾶν εἶδος λόγου σοφιστεύοντος· μεθ'<br>
ὃν Θεοφράστου διήκουσε τοῦ περιπατητικοῦ. ἦν δὲ καὶ θεατρικὸς<br>
καὶ πολὺς ἐν τῷ γελοίῳ διαφορῆσαι, φορτικοῖς ὀνόμασι κατὰ τῶν<br>
πραγμάτων χρώμενος. διὰ δὴ οὖν τὸ παντὶ εἴδει κεκρᾶσθαι λόγου<br>
φασὶ λέγειν ἐπ' αὐτοῦ τὸν Ἐρατοσθένην (cf. FGrH 241 T 10;<br>
deficit F), ὡς πρῶτος Βίων φιλοσοφίαν ἀνθινὰ ἐνέδυσεν. εὐφυὴς<br>
γὰρ ἦν καὶ παρῳδῆσαι· οἷά ἐστιν αὐτοῦ καὶ ταῦτα (Wachsmuth i)·<br>
<p class=m9>ὦ πέπον Ἀρχύτα, ψαλληγενές, ὀλβιότυφε,<br>
τῆς ὑπάτης ἔριδος πάντων ἐμπειρότατ' ἀνδρῶν.</p></td></tr>
<tr valign="baseline"><td>53</td><td>καὶ ὅλως καὶ μουσικὴν καὶ γεωμετρίαν διέπαιζεν. ἦν τε<br>
πολυτελής· καὶ διὰ τοῦτο πόλιν ἐκ πόλεως ἤμειβεν, ἐνίοτε καὶ<br>
φαντασίαν ἐπιτεχνώμενος. ἐν γοῦν Ῥόδῳ τοὺς ναύτας ἔπεισε<br>
σχολαστικὰς ἐσθῆτας ἀναλαβεῖν καὶ ἀκολουθῆσαι αὐτῷ· σὺν οἷς<br>
εἰσβάλλων εἰς τὸ γυμνάσιον περίβλεπτος ἦν. εἰώθει τε νεανίσκων<br>
τινῶν υἱοθεσίας ποιεῖσθαι εἰς τὸ ἀποχρῆσθαι αὐτοῖς ἔς τε τὰς<br>
ἡδονὰς καὶ ὥστε φυλάττεσθαι ὑπ' εὐνοίας αὐτῶν· ἀλλὰ καὶ<br>
φίλαυτος ἦν ἰσχυρῶς καὶ πολὺς ἐγκείμενος τῷ Κοινὰ τὰ φίλων.<br>
παρ' ὃ καὶ οὐδεὶς αὐτοῦ μαθητὴς ἐπιγράφεται, τοσούτων αὐτῷ<br></td></tr>
<tr valign="baseline"><td>54</td><td>σχολασάντων· καίτοι τινὰς εἰς ἀναισχυντίαν προῆγεν. ὁ γοῦν<br>
Βητίων εἷς τῶν συνήθων αὐτῷ πρὸς Μενέδημόν ποτε λέγεται<br>
εἰπεῖν, "ἐγώ τοι, ὦ Μενέδημε, νύκτωρ συνδέομαι Βίωνι καὶ<br>
οὐδὲν ἄτοπον δοκῶ γε πεπονθέναι." πολλὰ δὲ καὶ ἀθεώτερον<br>
προεφέρετο τοῖς ὁμιλοῦσι, τοῦτο Θεοδώρειον ἀπολαύσας. καὶ<br>
ὕστερόν ποτε ἐμπεσὼν εἰς νόσον, ὡς ἔφασκον οἱ ἐν Χαλκίδι-<br>
αὐτόθι γὰρ καὶ κατέστρεψε-περίαπτα λαβεῖν ἐπείσθη καὶ μετα-<br>
γινώσκειν ἐφ' οἷς ἐπλημμέλησεν εἰς τὸ θεῖον. ἀπορίᾳ δὲ καὶ τῶν<br>
νοσοκομούντων δεινῶς διετίθετο, ἕως Ἀντίγονος αὐτῷ δύο θερά-<br>
ποντας ἀπέστειλε. καὶ ἠκολούθει γε αὐτῷ ἐν φορείῳ, καθά φησι<br>
Φαβωρῖνος ἐν Παντοδαπῇ ἱστορίᾳ (FHG iii. 582).<br>
&nbsp;&nbsp;&nbsp;Ἀλλὰ καὶ ὣς κατέστρεψε καὶ ἡμεῖς αὐτὸν οὕτως ᾐτιασάμεθα<br>
(App. Anth. v. 37)·<br></td></tr>
<tr valign="baseline"><td>55</td><td><p class=m6>Βίωνα, τὸν Βορυσθένης ἔφυσε γῆ Σκύθισσα,<br>
λέγειν ἀκούομεν θεοὺς ὡς οὐδέν εἰσιν ὄντως.<br>
κεἰ μὲν τὸ δόγμα τοῦτ' ἔχων ἔμιμνεν, ἦν ἂν εἰκὸς<br>
λέγειν, φρονεῖν ὅπως δοκεῖ· κακῶς μέν, ἀλλ' ἔδοξε.<br>
νῦν δ' ἐς νόσον πεσὼν μακρὴν καὶ μὴ θάνῃ δεδοικὼς<br>
ὁ μὴ θεοὺς εἶναι λέγων, ὁ νηὸν οὐδὲ βλέψας,</p></td></tr>
<tr valign="baseline"><td>56</td><td><p class=m6>ὁ πολλὰ χλευάσας βροτούς, ὅσοι θεοῖς ἔθυον,<br>
οὐ μοῦνον ἐσχάρης ὕπερ βωμῶν τε καὶ τραπέζης<br>
κνίσῃ, λίπει, θυήμασιν θεῶν ἔδαισε ῥῖνας·<br>
οὐδ' εἶπε μοῦνον, Ἤλιτον, σύγγνωτε τοῖς πρίν· ἀλλὰ<br>
καὶ γραῒ δῶκεν εὐμαρῶς τράχηλον εἰς ἐπῳδὴν<br>
καὶ σκυτίσιν βραχίονας πεπεισμένως ἔδησε·</p></td></tr>
<tr valign="baseline"><td>57</td><td><p class=m6>ῥάμνον τε καὶ κλάδον δάφνης ὑπὲρ θύρην ἔθηκεν,<br>
ἅπαντα μᾶλλον ἢ θανεῖν ἕτοιμος ὢν ὑπουργεῖν.<br>
μωρὸς δ' ὃς ἤθελέν τινος μισθοῦ τὸ θεῖον εἶναι,<br>
ὡς τῶν θεῶν ὄντων ὅταν Βίων θέλῃ νομίζειν.<br>
τοιγὰρ μάτην φρονῶν, ὅτ' ἦν ἅπας ὁ λέμφος ἄνθραξ,<br>
τὴν χεῖρα τείνας ὧδέ πως, Χαῖρ', εἶπε, χαῖρε, Πλουτεῦ.</p></td></tr>
<tr valign="baseline"><td>58</td><td><p class=f>Γεγόνασι δὲ Βίωνες δέκα· πρῶτος ὁ Φερεκύδῃ τῷ Συρίῳ<br>
συνακμάσας, οὗ φέρεται βιβλία δύο Ἰάδι· ἔστι δὲ Προκοννήσιος.<br>
δεύτερος Συρακούσιος, τέχνας ῥητορικὰς γεγραφώς· τρίτος αὐτὸς<br>
οὗτος· τέταρτος Δημοκρίτειος καὶ μαθηματικός, Ἀβδηρίτης,<br>
Ἀτθίδι γεγραφὼς καὶ Ἰάδι· οὗτος πρῶτος εἶπεν εἶναί τινας<br>
οἰκήσεις ἔνθα γίνεσθαι ἓξ μηνῶν τὴν νύκτι καὶ ἓξ τὴν ἡμέραν.<br>
πέμπτος Σολεύς, Αἰθιοπικὰ γεγραφώς· ἕκτος ῥητορικός, οὗ<br>
φέρεται ἐννέα βιβλία Μουσῶν ἐπιγραφόμενα· ἕβδομος μελικὸς<br>
ποιητής· ὄγδοος Μιλήσιος ἀνδριαντοποιός, οὗ μέμνηται καὶ Πολέ-<br>
μων (FHG iii. 135)· ἔνατος ποιητὴς τραγῳδίας τῶν Ταρσικῶν<br>
λεγομένων· δέκατος ἀγαλματοποιὸς Κλαζομένιος ἢ Χῖος, οὗ<br>
μέμνηται καὶ Ἱππῶναξ (Bergk 95).</p></td></tr>
<tr valign="baseline"><td><br></td></tr>
<tr valign="baseline"><td></td><td><p class=st><a name="lakidis"></a>ΛΑΚΥΔΗΣ</p></td></tr>
<tr valign="baseline"><td>59</td><td><p class=f>Λακύδης Ἀλεξάνδρου Κυρηναῖος. οὗτός ἐστιν ὁ τῆς νέας<br>
Ἀκαδημείας κατάρξας καὶ Ἀρκεσίλαον διαδεξάμενος, ἀνὴρ σεμνό-<br>
τατος καὶ οὐκ ὀλίγους ἐσχηκὼς ζηλωτάς· φιλόπονός τε ἐκ νέου<br>
καὶ πένης μέν, εὔχαρις δ' ἄλλως καὶ εὐόμιλος. τοῦτόν φασι καὶ<br>
περὶ οἰκονομίαν γλυκύτατα ἐσχηκέναι· ἐπειδὰν γάρ τι προέλοι τοῦ<br>
ταμείου, σφραγισάμενος πάλιν εἴσω τὸν δακτύλιον διὰ τῆς ὀπῆς<br>
ἐρρίπτει, ὡς μηδέποτ' αὐτοῦ περιαιρεθείη τι καὶ βασταχθείη τῶν<br>
ἀποκειμένων, μαθόντα δὴ τοῦτο τὰ θεραπόντια ἀπεσφράγιζε καὶ<br>
ὅσα ἐβούλετο ἐβάσταζεν· ἔπειτα τὸν δακτύλιον τὸν αὐτὸν τρόπον<br>
διὰ τῆς ὀπῆς ἐνίει εἰς τὴν στοάν· καὶ τοῦτο ποιοῦντα οὐδεπώποτε<br>
ἐφωράθη.</p></td></tr>
<tr valign="baseline"><td>60</td><td><p class=f>Ὁ γοῦν Λακύδης ἐσχόλαζεν ἐν Ἀκαδημείᾳ ἐν τῷ κατα-<br>
σκευασθέντι κήπῳ ὑπὸ Ἀττάλου τοῦ βασιλέως, καὶ Λακύδειον<br>
ἀπ' αὐτοῦ προσηγορεύετο. καὶ μόνος τῶν ἀπ' αἰῶνος ζῶν<br>
παρέδωκε τὴν σχολὴν Τηλεκλεῖ καὶ Εὐάνδρῳ τοῖς Φωκαεῦσι.<br>
παρὰ δ' Εὐάνδρου διεδέξατο Ἡγησίνους Περγαμηνός, ἀφ' οὗ<br>
Καρνεάδης. χάριεν δ' εἰς τὸν Λακύδην ἀναφέρεται· Ἀττάλου γὰρ<br>
αὐτὸν μεταπεμπομένου φασὶν εἰπεῖν τὰς εἰκόνας πόρρωθεν δεῖν<br>
θεωρεῖσθαι. ὀψὲ δὲ αὐτῷ γεωμετροῦντι λέγει τις, "εἶτα νῦν<br>
καιρός;" &lt;καὶ ὅς·&gt; "εἶτα μηδὲ νῦν;"</p></td></tr>
<tr valign="baseline"><td>61</td><td><p class=f>Ἐτελεύτησε δὲ σχολαρχεῖν ἀρξάμενος τῷ τετάρτῳ ἔτει τῆς<br>
τετάρτης καὶ τριακοστῆς καὶ ἑκατοστῆς Ὀλυμπιάδος, τῆς σχολῆς<br>
ἀφηγησάμενος ἓξ πρὸς τοῖς εἴκοσιν ἔτη· ἡ τελευτὴ δὲ αὐτῷ<br>
παράλυσις ἐκ πολυποσίας. καὶ αὐτῷ προσεπαίξαμεν ἡμεῖς οὑτωσί<br>
(A. Pal. vii. 105)·</p>
<p class=m9>καὶ σέο, Λακύδη, φάτιν ἔκλυον ὡς ἄρα καὶ σὺ</p>
<p class=m12>Βάκχου ἑλὼν Ἀΐδην ποσσὶν ἔσυρες ἄκροις.</p>
<p class=m9>ἦ σαφὲς ἦν· Διόνυσος ὅταν πολὺς ἐς δέμας ἔλθῃ,</p>
<p class=m12>λῦσε μέλη· διὸ δὴ μήτι Λυαῖος ἔφυ;</p></td></tr>
<tr valign="baseline"><td><br></td></tr>
<tr valign="baseline"><td></td><td><p class=st><a name="karneadis"></a>ΚΑΡΝΕΑΔΗΣ</p></td></tr>
<tr valign="baseline"><td>62</td><td><p class=f>Καρνεάδης Ἐπικώμου ἢ Φιλοκώμου, ὡς Ἀλέξανδρος ἐν Δια-<br>
δοχαῖς (FGrH 273 F 90), Κυρηναῖος. οὗτος τὰ τῶν Στωικῶν<br>
βιβλία ἀναγνοὺς ἐπιμελῶς &lt;καὶ μάλιστα&gt; τὰ Χρυσίππου, ἐπιεικῶς<br>
αὐτοῖς ἀντέλεγε καὶ εὐημέρει τοσοῦτον, ὥστε ἐκεῖνο ἐπιλέγειν·</p>
<p class=m12>εἰ μὴ γὰρ ἦν Χρύσιππος, οὐκ ἂν ἦν ἐγώ.</p>
φιλόπονος δ' ἄνθρωπος γέγονεν εἰ καί τις ἄλλος, ἐν μὲν τοῖς<br>
φυσικοῖς ἧττον φερόμενος, ἐν δὲ τοῖς ἠθικοῖς μᾶλλον. ὅθεν καὶ<br>
ἐκόμα καὶ ἔτρεφεν ὄνυχας ἀσχολίᾳ τῇ περὶ τοὺς λόγους. τοσοῦτον<br>
δ' ἴσχυσεν ἐν φιλοσοφίᾳ ὥστε καὶ τοὺς ῥήτορας ἀπολύσαντας ἐκ<br>
τῶν σχολῶν παρ' αὐτὸν ἰέναι καὶ αὐτοῦ ἀκούειν.<br></td></tr>
<tr valign="baseline"><td>63</td><td><p class=f>Ἦν δὲ καὶ μεγαλοφωνότατος, ὥστε τὸν γυμνασίαρχον προσ-<br>
πέμψαι αὐτῷ μὴ οὕτω βοᾶν· τὸν δὲ εἰπεῖν, "καὶ δὸς μέτρον<br>
φωνῆς." ὅθεν εὐστόχως ἑλόντα ἀμείψασθαι· φάναι γάρ, "μέτρον<br>
ἔχεις τοὺς ἀκούοντας." δεινῶς τ' ἦν ἐπιπληκτικὸς καὶ ἐν ταῖς<br>
ζητήσεσι δύσμαχος· τά τε δεῖπνα λοιπὸν παρῃτεῖτο διὰ τὰς<br>
προειρημένας αἰτίας. οὗτός ποτε Μέντορος τοῦ Βιθυνοῦ μαθητοῦ<br>
ὄντος καὶ παρ' αὐτὸν ἐλθόντος εἰς τὴν διατριβήν, ὡς ἐπείρα<br>
αὐτοῦ τὴν παλλακὴν ὁ Μέντωρ, καθά φησι Φαβωρῖνος ἐν Παντο-<br>
δαπῇ ἱστορίᾳ (FHG iii. 582), μεταξὺ λέγων παρῴδησεν εἰς<br>
αὐτόν·</p></td></tr>
<tr valign="baseline"><td>64</td><td><p class=m9>πωλεῖταί τις δεῦρο γέρων ἅλιος νημερτής,<br>
Μέντορι εἰδόμενος ἠμὲν δέμας ἠδὲ καὶ αὐδήν·<br>
τοῦτον σχολῆς τῆσδ' ἐκκεκηρῦχθαι λέγω·</p>
καὶ ὃς ἀναστάς·<br>
<p class=m9>οἱ μὲν ἐκήρυσσον, τοὶ δ' ἠγείροντο μάλ' ὦκα.</p>
&nbsp;&nbsp;&nbsp;Δειλότερον δέ πως δοκεῖ περὶ τὴν τελευτὴν ἀνεστράφθαι, ὅτε<br>
συνεχὲς ἔλεγεν, "ἡ συστήσασα φύσις καὶ διαλύσει." μαθών τε<br>
Ἀντίπατρον φάρμακον πιόντα ἀποθανεῖν, παρωρμήθη πρὸς τὸ<br>
εὐθαρσὲς τῆς ἀπαλλαγῆς καί φησι, "δότε οὖν κἀμοί·" τῶν δὲ<br>
εἰπόντων, "τί;", "οἰνόμελι," εἶπεν. τελευτῶντος δ' αὐτοῦ φασιν<br>
ἔκλειψιν γενέσθαι σελήνης, συμπάθειαν, ὡς ἂν εἴποι τις, αἰνιττο-<br>
μένου τοῦ μεθ' ἥλιον καλλίστου τῶν ἄστρων.<br></td></tr>
<tr valign="baseline"><td>65</td><td><p class=f>Φησὶ δὲ Ἀπολλόδωρος ἐν Χρονικοῖς (FGrH 244 F 51) ἀπελθεῖν<br>
αὐτὸν ἐξ ἀνθρώπων ἔτει τετάρτῳ τῆς δευτέρας καὶ ἑξηκοστῆς καὶ<br>
ἑκατοστῆς Ὀλυμπιάδος, βιώσαντα ἔτη πέντε πρὸς τοῖς ὀγδο-<br>
ήκοντα. φέρονται δ' αὐτοῦ ἐπιστολαὶ πρὸς Ἀριαράθην τὸν Καππα-<br>
δοκίας βασιλέα. τὰ δὲ λοιπὰ αὐτοῦ οἱ μαθηταὶ συνέγραψαν·<br>
αὐτὸς δὲ κατέλιπεν οὐδέν. ἔστι καὶ εἰς τοῦτον ἡμῶν τῷ λογα-<br>
οιδικῷ μέτρῳ καὶ Ἀρχεβουλείῳ (App. Anth. v. 39)·</p>
<p class=m6>τί με Καρνεάδην, τί με, Μοῦσα, θέλεις ἐλέγχειν;<br>
ἀμαθὴς &lt;γὰρ&gt; ὃς οὔτι κάτοιδεν ὅπως δεδοίκει<br>
τὸ θανεῖν· ὅτε καὶ φθισικήν ποτ' ἔχων κακίστην<br>
νόσον, οὐκ ἔθελεν λύσιν ἰσχέμεν· ἀλλ' ἀκούσας<br>
ὅτι φάρμακον Ἀντίπατρός &lt;τι&gt; πιὼν ἀπέσβη,</p></td></tr>
<tr valign="baseline"><td>66</td><td><p class=m6>"δότε τοίνυν," ἔφησε, "τὶ κἀμὲ πιεῖν." "τί μέντοι;<br>
τί;" "δότ' οἰνόμελι." σφόδρα τ' εἶχε πρόχειρα ταυτί·<br>
"φύσις ἡ συνέχουσά με καὶ διαλύσεται δή."<br>
ὁ μὲν οὐδὲν ἔλασσον ἔβη κατὰ γῆς, ἐνῆν δὲ<br>
τὰ πλέω κακὰ κέρδε' ἔχοντα μολεῖν ἐς ᾅδην.</p>
&nbsp;&nbsp;&nbsp;Λέγεται καὶ τὰς ὄψεις νυκτὸς ὑποχυθῆναι καὶ ἀγνοεῖν· κελεῦσαί<br>
τε τὸν παῖδα λύχνον ἅψαι· εἰσκομίσαντος δὲ καὶ εἰπόντος,<br>
"κεκόμικα," "οὐκοῦν," εἰπεῖν, "σὺ ἀναγίνωσκε."<br>
&nbsp;&nbsp;&nbsp;Τούτου πολλοὶ μὲν καὶ ἄλλοι γεγόνασι μαθηταί, ἐλλογιμώτατος<br>
δὲ Κλειτόμαχος· περὶ οὗ καὶ λεκτέον.<br>
&nbsp;&nbsp;&nbsp;Γέγονε μέντοι καὶ ἄλλος Καρνεάδης, ἐλεγείας ποιητὴς ψυχρός.<br></td></tr>
<tr valign="baseline"><td><br></td></tr>
<tr valign="baseline"><td></td><td><p class=st><a name="kleitomaxos"></a>ΚΛΕΙΤΟΜΑΧΟΣ</p></td></tr>
<tr valign="baseline"><td>67&nbsp;&nbsp;&nbsp;</td><td><p class=f>Κλειτόμαχος Καρχηδόνιος. οὗτος ἐκαλεῖτο μὲν Ἀσδρούβας καὶ<br>
τῇ ἰδίᾳ φωνῇ κατὰ τὴν πατρίδα ἐφιλοσόφει. ἐλθὼν δ' εἰς Ἀθή-<br>
νας ἤδη τετταράκοντ' ἔτη γεγονὼς ἤκουσε Καρνεάδου· κἀκεῖνος<br>
ἀποδεξάμενος αὐτοῦ τὸ φιλόπονον γράμματά τ' ἐποίησε μαθεῖν<br>
καὶ συνήσκει τὸν ἄνδρα. ὁ δὲ ἐς τοσοῦτον ἤλασεν ἐπιμελείας,<br>
ὥστε ὑπὲρ τὰ τετρακόσια βιβλία συνέγραψε. καὶ διεδέξατο<br>
τὸν Καρνεάδην καὶ τὰ αὐτοῦ μάλιστα διὰ τῶν συγγραμμάτων<br>
ἐφώτισεν. ἀνὴρ ἐν ταῖς τρισὶν αἱρέσεσι διατρίψας, ἔν τε τῇ<br>
Ἀκαδημαϊκῇ καὶ περιπατητικῇ καὶ Στωικῇ.<br>
&nbsp;&nbsp;&nbsp;Καθόλου δὲ τοὺς Ἀκαδημαϊκοὺς ὁ Τίμων οὕτω διασύρει<br>
(Diels 35)·</p>
<p class=m9>οὐδ' Ἀκαδημαϊκῶν πλατυρημοσύνης ἀναλίστου.</p>
&nbsp;&nbsp;&nbsp;Ἡμεῖς δὲ τοὺς Ἀκαδημαϊκοὺς τοὺς ἀπὸ Πλάτωνος διελη-<br>
λυθότες ἔλθωμεν ἐπὶ τοὺς ἀπὸ Πλάτωνος περιπατητικούς, ὧν<br>
ἦρξεν Ἀριστοτέλης.
</td>
</tr>


</table>
</td></tr></table>
</div>

<div align="center" class="b0">[<a href="#top">Αρχή σελίδας</a>]<hr size="1">
Μικρός Απόπλους<BR><A 
href="http://www.mikrosapoplous.gr/">http://www.mikrosapoplous.gr/</A><BR>Οκτώβριος 2002</div> 

</body>
</html>
 contentType 9 text/html url 44 http://www.mikrosapoplous.gr:80/dl/dl04.html responseCode 3 200 